[{"id":"10307","type":"featured","language_code":"bs","title":"Gvatemala","summary":"Gvatemala (španski: República de Guatemala) jest država u Srednjoj Americi. Na sjeveru i zapadu graniči s Meksikom, na jugozapadu izlazi na Tihi okean, dok joj je na sjeveroistoku Beliz, a jugoistoku Honduras i Salvador. Glavni grad je Guatemala City. Po uređenju je parlamentarna demokratija. Od 1996. politička i ekonomska situacija u zemlji znatno se poboljšala te je u stalnom razvoju i ekonomskom oporavku. Njena posebnost u biološkoj raznolikosti i u mnogočemu jedinstvenom ekosistemu, daje specifična obilježja Gvatemali, kao zemlji netaknute prirode i bujne vegetacije.","url":"https://bs.wikipedia.org/wiki/Gvatemala","thumbnail_url":"https://upload.wikimedia.org/wikipedia/commons/thumb/e/ec/Flag_of_Guatemala.svg/150px-Flag_of_Guatemala.svg.png"},{"id":"1037","type":"featured","language_code":"bs","title":"Sociologija","summary":"Sociologija je nauka koja izučava društvo, podrazumijevajući s tim različite oblike društvenih odnosa, društvenih interakcija i njihov kulturološki aspekt. Područja kojima se sociologija bavi variraju od analiza običnih, svakodnevnih kontakata među anonimnim pojedincima na ulici pa do izučavanja socijalnih interakcija na globalnom nivou. Brojne su oblasti u sociološkoj nauci koje se disciplinarno bave kako i zašto ljudi vode organizirano društvo, bilo kao individue ili kao članovi raznih asocijacija, grupa, institucija i slično. Kao akademska disciplina, sociologija se smatra jednom od društvenih nauka.Različite sociologije izučavaju pojedina područja društva. Posebne sociologije se naglo razvijaju šezdesetih godina 20. vijeka, i to prije svega u zemljama s većom tradicijom u razvoju sociologije uopšteno (Francuska, SAD, Njemačka i druge).\nU izučavanju općih zakona nastanka i razvoja društva, sociologija mora polaziti od zakonitosti koje utvrđuju posebne društvene nauke, izučavajući posebne oblasti društvene stvarnosti ili pojedine društvene pojave. Sociologija daje posebnim društvenim naukama teorijski i metodološki okvir za izučavanje onih oblasti društvene stvarnosti ili pojedinih društvenih pojava koje su predmet njihovog izučavanja, a posebne društvene nauke daju sociologiji, prije svega ogroman empirijski materijal, kao i rezultate do kojih su došle izučavanjem zakonitosti posebnih oblasti društvene stvarnosti i pojedinih društvenih pojava.","url":"https://bs.wikipedia.org/wiki/Sociologija","thumbnail_url":"https://upload.wikimedia.org/wikipedia/commons/thumb/8/86/Takeshita_street_view.jpg/150px-Takeshita_street_view.jpg"},{"id":"110074","type":"featured","language_code":"bs","title":"Kir Veliki","summary":"Kir II (perzijski: Kuruš; 599. p. n. e – 530. p. n. e), poznatiji kao Kir Veliki, bio je kralj Perzije i osnivač Ahemenidskog carstva. Tokom svoje vladavine proširio je carstvo na veći dio jugozapadne i centralne Azije, od Egipta i Bosfora na zapadu sve do rijeke Ind na istoku, i stvorio prvo i najveće carstvo antičkog doba. Tokom tri decenije vladavine, ovaj vladar je pobijedio i pokorio neka veća kraljevstva tog doba, uključujući Mediju, Lidiju i Babilon, a vodio je vojne ekspedicije i u centralnu Aziju gdje je pokorio sve narode. Ipak, nije išao u pohode na afrički Egipat ili evropsku Grčku kao kasnije Kambiz II i Darije I Veliki. Prema Herodotu, poginuo je u bici protiv Skita u ljeto 530. ili 529. p. n. e. Naslijedio ga je sin Kambiz II koji je osvojio Egipat tokom kratke vladavine. Kir (Cyrus) je bio sljedbenik zoroastrijske religije. Osim jakog uticaja na iransku historiju, Kir je snažno uticao i na židovsku religiju, ljudska prava, politiku, vojnu strategiju te uopšte na istočnu i zapadnu civilizaciju.","url":"https://bs.wikipedia.org/wiki/Kir_Veliki","thumbnail_url":null},{"id":"1108","type":"featured","language_code":"bs","title":"Tenis","summary":"Tenis je sportska igra između dva (singl – pojedinačno) ili četiri igrača (dubl – u parovima). Parovi mogu biti muški, ženski i mješoviti. Izvodi se na obilježenom igralištu s reketima i teniskom lopticom, po utvrđenim pravilima.\nIgrači stoje jedan naspram drugog na mrežicom podijeljenom igralištu i pokušavaju, pomoću teniskog reketa, lopticu vratiti u protivničko polje, tako da protivnik više nije u mogućnosti (regularnim putem) vratiti udarac.","url":"https://bs.wikipedia.org/wiki/Tenis","thumbnail_url":"https://upload.wikimedia.org/wikipedia/commons/thumb/1/10/Dlouhy_%26_Paes_against_Nestor_%26_Zimonjic_at_the_2008_Cincinnati_Masters.jpg/150px-Dlouhy_%26_Paes_against_Nestor_%26_Zimonjic_at_the_2008_Cincinnati_Masters.jpg"},{"id":"11087","type":"featured","language_code":"bs","title":"Alabama","summary":"Alabama ( izgovor; skraćenica: AL) jest savezna država na jugoistoku SAD-a. Graniči sa Tennesseejem na sjeveru, Georgijom na istoku, Floridom i Meksičkim zalivom na jugu i Mississippijem na zapadu. Ona je 30. savezna država po veličini i 23. po broju stanovnika među svim američkim saveznim državama. Sa 2.100 km, Alabama je jedna od država koja ima najduže plovne riječne puteve u SAD. Od građanskog rata do Drugog svjetskog rata, Alabama je, poput mnogih južnjačkih država, patila zbog ekonomskih poteškoća, djelimično zbog njene stalne zavisnosti od poljoprivrede. I pored rasta velikih industrijskih i urbanih centara, u zakonodavnim tijelima je prevlast imao bijelački ruralni lobi sve do 1960tih, dok su afroamerikanci i interesi gradskog stanovništva bili marginalizirani. Afroamerikanci i siromašni bijelci su gotovo bili lišeni građanskih prava 1901. godine, a takav status su zadržali sve do 1965. godine.\nNakon Drugog svjetskog rata, Alabama je doživjela rast nakon što je ekonomija države prošla kroz tranziciju od one primarno zasnovane na poljoprivredi do ekonomije sa raznolikim interesima. Osim toga, širenje i izgradnja vojnih struktura i baza Američkih vojnih snaga dalo je poticaj državnoj privredi i pomoglo da se smanji jaz između poljoprivredne i industrijske privrede tokom sredine 20. vijeka. Danas početkom 21. vijeka ekonomija Alabame je zasnovana na menadžmentu, industriji automobila, finansijskom sektoru, aeronautici, rudarstvu, obrazovanju, trgovini i tehnologiji.Nezvanični nadimak savezne države Alabama je Yellowhammer State (bos. Država zlatnog djetlića) po djetliću Colaptes auratus, simbolom Alabame. Osim toga, Alabama ima i nadimak Heart of Dixie (Srce američkog juga) i država pamuka. Drvo simbol Alabame je dugolisni bor, dok je cvijet kamelija. Glavni grad je Montgomery. Najveći grad po broju stanovnika je Birmingham, a po površini je Huntsville. Najstariji grad je Mobile, kojeg su osnovali francuski kolonisti. Alabama je savezna država Sjedinjenih Američkih Država od 1819. godine.","url":"https://bs.wikipedia.org/wiki/Alabama","thumbnail_url":"https://upload.wikimedia.org/wikipedia/commons/thumb/5/5c/Flag_of_Alabama.svg/150px-Flag_of_Alabama.svg.png"},{"id":"1113","type":"featured","language_code":"bs","title":"Pariz","summary":"Pariz (francuski: Paris) glavni je grad Francuske i regiona Île-de-France, a ima oko 2.193.031 stanovnika, dok šire gradsko područje broji oko 10 miliona stanovnika. U starijim tekstovima na latinskom jeziku grad se naziva Lutetia. Rijeka Seine dijeli grad na sjeverni (rive droite - \"desna obala\") i južni dio (rive gauche - \"lijeva obala\"). Okružen vanjskim prstenom autoputa (fr. Boulevard périphérique), Pariz je podijeljen na 20 arondismana, dok su mjesta u predgrađu, tzv. banlieue, samostalne jedinice i upravno ne pripadaju Parizu. Pariz je političko, kulturno, naučno i privredno središte države, ali i međunarodni centar mode, kulture i umjetnosti. Jedan je od turistički najposjećenijih gradova svijeta. U gradu se nalaze tri aerodroma, šest željezničkih stanica, te sjedišta UNESCO-a, OECD-a i Međunarodne trgovinske komore (ICC).","url":"https://bs.wikipedia.org/wiki/Pariz","thumbnail_url":"https://upload.wikimedia.org/wikipedia/commons/thumb/0/05/Paris_montage_2013.jpg/150px-Paris_montage_2013.jpg"},{"id":"1119","type":"featured","language_code":"bs","title":"Ukrajina","summary":"Ukrajina (ukrajinski: Україна) jeste suverena država u istočnoj Evropi koja graniči s Crnim morem na jugu, Ruskom Federacijom na istoku i sjeveroistoku, Bjelorusijom na sjeveru, Poljskom, Slovačkom i Mađarskom na zapadu, te Rumunijom i Moldavijom na jugozapadu. Područje današnje Ukrajine bilo je naseljeno još prije 44.000 godina, a upravo tu je izvršeno i prvo pripitomljavanje divljeg konja, a smatra se i da je kolijevka nastanka indoevropske porodice jezika. U srednjem vijeku bila je ključni centar istočnoslavenske kulture.\nUkrajina je unitarna država podijeljena na 24 oblasti, jednu autonomnu republiku (Krim) i dva grada s posebnim statusom: Kijev, njen glavni i najveći grad, i Sevastopolj, sjedište ruske Crnomorske flote. Ukrajina je republika sa polupredsjedničkim sistemom s odvojenom zakonodavnom, izvršnom i sudskom vlašću. Nakon raspada Sovjetskog saveza Ukrajina je nastavila održavati drugu po veličini vojsku u Evropi, poslije ruske. U ovoj zemlji živi oko 46 miliona ljudi, od čega je 77,8% etnički Ukrajinci, sa značajnim ruskom (17%), bjeloruskom i rumunskom manjinom. Službeni jezik je ukrajinski, a pismo ćirilica. Također, široko je rasprostranjena upotreba ruskog jezika. Dominantna religija je pravoslavlje.\nPodručje Ukrajine također je bilo poznato kao Rutenija, a stanovnici kao Ruteni ili Rusini, a u ruskoj historiografiji kao Mala Rusija (Малороссия). Ovo su područje u prethodnim stoljećima naseljavali Skiti i Sarmati. Sadašnje ime tumači se na različite načine, obično kao pogranična krajina.","url":"https://bs.wikipedia.org/wiki/Ukrajina","thumbnail_url":"https://upload.wikimedia.org/wikipedia/commons/thumb/4/49/Flag_of_Ukraine.svg/150px-Flag_of_Ukraine.svg.png"},{"id":"1125","type":"featured","language_code":"bs","title":"Španija","summary":"Španija, zvanično Kraljevina Španija (španski: Reino de España; galicijski: Reino de España; katalonski: Regne d’Espanya; asturijski: Reinu d’España; baskijski: Espainiako Erresuma; oksitanski: Reialme d’Espanha), jest država na jugozapadu Evrope i parlamentarna nasljedna kraljevina. Najvećim dijelom se nalazi na Pirenejskom (Iberskom) poluostrvu. Administrativno je podijeljena na 17 autonomnih zajednica i dva autonomna grada  (španski: ciudades autónomas), Ceuta i Melilla. Glavni i najveći grad Španije je Madrid, a veći gradovi su Barcelona, Valencia, Sevilla, Bilbao i Málaga.\nČlanica je Ujedinjenih nacija, Evropske unije, OECD-a i NATO saveza. Ona se ubraja u veoma razvijene zemlje, a prema podacima iz 2012. bila je među dvadeset najvećih zemalja izvoznika i uvoznika u svijetu. Smatra se jednom od vodećih turističkih zemalja u svijetu, prema podacima iz 2016. treća je zemlja po broju stranih turista.\n\n","url":"https://bs.wikipedia.org/wiki/%C5%A0panija","thumbnail_url":"https://upload.wikimedia.org/wikipedia/commons/thumb/9/9a/Flag_of_Spain.svg/150px-Flag_of_Spain.svg.png"},{"id":"1128","type":"featured","language_code":"bs","title":"Slovenija","summary":"Slovenija (puni naziv: Republika Slovenija) jeste evropska država smještena na krajnjem sjeveru Sredozemlja i krajnjem jugu Srednje Evrope. Ona na zapadu graniči s Italijom, na sjeveru s Austrijom, na sjeveroistoku sa Mađarskom, a na istoku i jugu sa Hrvatskom. Slovenija leži na spoju alpskog, sredozemnog, panonskog i dinarskog svijeta. Površina Slovenije iznosi 20.273 km2, po čemu ona spada u srednje velike evropske države. Dužina državne granice iznosi 1.382 km, od čega je 921 km kopnene, 413 km riječne te 48 km morske granice. Slovenska obala Jadranskog mora duga je 46,6 km. Glavni grad joj je Ljubljana, privredno, kulturno i političko središte države, a najviši vrh je Triglav (2864 m).\nKroz slovensku historiju smjenjivali su se kulturni utjecaji iz srednjoevropskog i apeninskog kulturnog prostora. Prema popisu iz 2021. Slovenija je imala 2.108.977 stanovnika. Slovenci predstavljaju oko 83% stanovništva, dok je najveći udio, u ustavu spomenutih manjina, Mađara (0,32%), Italijana (0,11%) i Roma (0,17%). Zvanični i nacionalni jezik je slovenski (slov. slovenščina), dok u područjima gdje je naseljena italijanska i mađarska manjina, službeni jezici su i italijanski odnosno mađarski.\nSlovenija je svoju državnost zasnovala na plebiscitu o samostalnosti održanom 23. decembra 1990. ali ju je morala i braniti tokom kratkotrajnog slovenskog rata, nakon što je 25. juna 1991. godine proglasila nezavisnost. Po političkom uređenju, ona je parlamentarna demokratija. U Ujedinjene narode primljena je 22. maja 1992. Danas je članica Vijeća Evrope, Svjetske trgovačke organizacije, OSCE-a, NATO saveza, Šengenskog sporazuma i drugih svjetskih organizacija. Pristupila je u punopravno članstvo Evropske unije 1. maja 2004. godine.\n\n","url":"https://bs.wikipedia.org/wiki/Slovenija","thumbnail_url":"https://upload.wikimedia.org/wikipedia/commons/thumb/f/f0/Flag_of_Slovenia.svg/150px-Flag_of_Slovenia.svg.png"},{"id":"11280","type":"featured","language_code":"bs","title":"Genetika","summary":"Genetika (starogrčki: γενετικός – generičkô, γένεσις = porijeklo) biološka je nauka o genima i promjenljivosti živih bića u prostoru i vremenu, o nasljednim osnovama života i njegovog biodiverziteta – od prvih reproducibilnih molekula – do savremenih i budućih oblika života. Osnivač savremene genetike je austrijski botaničar, matematičar i biolog Gregor Mendel (1822-84).\nGregor Mendel, je krajem 19. stoljeća istraživao osobinu nasljedstva, tj. obrasce na koji se način osobine roditelja javljaju i potomstvu. Primijetio je da organizmi (biljke graška) naslijeđuju osobine putem diskretnih jedinica nasljeđivanja ili nasljednih faktora. Ovaj termin se čak i danas koristi, iako je nejasna definicija onoga što se naziva gen.\nNasljedive fenotipske osobine i molekulski mehanizmi nasljeđivanja gena su i dalje u fokusu genetike 21. stoljeća, ali je moderna genetika proširena i na proučavanje funkcije i ponašanja gena. Struktura, funkcija, varijacija i distribucija gena se proučava u svjetlu ćelijske biologije, molekulske razine i u kontekstu genetike populacija. Višestran i interdisciplinaran razvoj genetike je doveo do pojave niza njenih grana, o kojima se u početnim fazama razvoja klasične genetike nije moglo ni naslućivati. Jedna od njih je i epigenetika, koja je bila definirana još polovinom 20. stoljeća, ali (čini se zbog nevjerice) svoj procvat doživljava tek početkom 21. Uključivanjem molekulskih genetičkih markera novu ekspanziju ostvaruje i populacijska genetika posebno u razvoju mjera genetičke distance. U ova i ostala istraživanja uključuju se organizmi svih oblika života, od bakterija, preko gljiva i biljaka do životinja i čovjeka.\nGenetičke pojave i procesi se proučavaju u kombinaciji s faktorima životnog okruženja i iskustva, koji značajno utiču na razvoj i ponašanje organizma. Intra- ili ekstra-ćelijsko okruženje organizma može uticati i na transkripciju, uključivanje i isključivanje određenih gena, odnosno tajming njihove funkcije tokom ontogeneze. Klasičan primjer je dvije sjemenke genetički identičnih kukuruza, kada se jedna biljka uzgaja u umjerenoj klimi, a druga u sušnoj. Iako prosječna visina stabljike ova dva kukuruza može biti genetički određena da budu jednaki, onaj u sušnim klimatima raste samo na pola visine onog u umjerenoj klimi, zbog nedostatka vode i hranjivih tvari u svom okruženju. Slično se dešava i s kloniranim biljkama koje rastu u tako različitim uvjetima ili čak različitim nadmorskim visinama.\nNedavno, 19. marta 2015, genetičari su pozvali na zabranu širom svijeta nekih istraživačkih metoda, posebno tzv. Crispr-Cas9 i cinkov prst postupaka, koji se koriste za promjene ljudskog genoma, jer u takvim postupcima mogu nastati nasljedne promjene. Tako je razvoj genetike dospio u fazu kada njen napredak treba da usmjeravaju i zakonska i etička načela.","url":"https://bs.wikipedia.org/wiki/Genetika","thumbnail_url":"https://upload.wikimedia.org/wikipedia/commons/thumb/f/f0/Hybridogenesis_in_water_frogs_gametes.svg/150px-Hybridogenesis_in_water_frogs_gametes.svg.png"},{"id":"1140","type":"featured","language_code":"bs","title":"Košarka","summary":"Košarka je sport u kojem se dva tima od po 5 igrača bore postići što više poena (koševa) ubacivanjem lopte kroz obruč protivničkog tima, uz skup određenih pravila. Izumio ju je Kanađanin James Naismith 1891. godine, ustanovivši 13 osnovnih pravila. Iako je košarka primarno američki sport, ubrzo je postala i međunarodni i danas gotovo da nema zemlje u kojoj se ne igra. Olimpijski status stekla je 1936. To je sport i za muškarce i za žene. Igra se u 2 glavne verzije: američkoj NBA i međunarodnoj FIBA. Između NBA i FIBA-e postoji niz razlika: dužina trajanja utakmice, broj ličnih grešaka, dimenzije terena, ograničenja itd. Po pravilima koje propisuje FIBA, igraju se sva važna međunarodna takmičenja. Po njima se igra i u Bosni i Hercegovini.\nDok je takmičarska košarka isključivo dvoranski sport koji se odvija na terenu za košarku, manje regulirane vrste košarke mogu se igrati i kao vanjski sport na podlogama različitim od parketa, koji je standard za takmičarsku košarku.\nDok se uobičajena takmičarska košarka odvija pod strogim i tačno određenim pravilima, razne vrste košarke s manjim brojem pravila učinile su košarku bližom svim ljudima. Košarka je danas jedan od najgledanijih sportova na svijetu.","url":"https://bs.wikipedia.org/wiki/Ko%C5%A1arka","thumbnail_url":"https://upload.wikimedia.org/wikipedia/commons/thumb/c/c3/Jordan_by_Lipofsky_16577.jpg/150px-Jordan_by_Lipofsky_16577.jpg"},{"id":"114292","type":"featured","language_code":"bs","title":"CSI: Las Vegas","summary":"CSI: Las Vegas ili Mjesto zločina (engleski: CSI: Crime Scene Investigation) američka je kriminalistička TV-serija koja prati istrage forenzičkog tima policije Las Vegasa koji otkriva okolnosti iza tajanstvenih i neobičnih smrtnih slučajeva i drugih zločina. Autor serije je Anthony E. Zuiker, a snimala se uglavnom u Universal Studios u Universal Cityju (Kalifornija). Pilot-epizoda emitirana je 6. oktobra 2000.\nSeriju su zajednički producirali Kim Steinhoff and Jerry Bruckheimer Television i CBS Productions, što je u jesen 2006. postalo CBS Paramount Network Television. Bivša koproducentska kuća Alliance Atlantis Communications više ne postoji, a njen udio u seriji prešao je u vlasništvo investitorske firme GS Capital Partners, filijale kompanije Goldman Sachs. CBS Paramount stekao je prava međunarodne distribucije serije.\nSerija je žestoko kritizirana – skoro od njenog početka – od strane policije i tužilaštva, koji smatraju da CSI pruža netačnu sliku o tome kako policija rješava zločine, kao i od Televizijskog vijeća roditelja (Parents Television Council), koje ističe nivo i neopravdanost prikazivanja nasilja, slika i seksualnih sadržaja u seriji. Pored svega toga, CSI je postao najgledanija serija u SAD-u 2002. Ovaj uspjeh podstakao je CBS da pokrene franšizu, počevši u maju 2002. sa CSI: Miamijem (koja je imala 10 sezona), a zatim i CSI: NY 2004 (snimljeno 9 sezona). 18. februara 2014. CBS je objavio pokretanje još jednog spin-offa pod nazivom CSI: Cyber, koji je baziran u Quantiku. Pilot-epizoda emitirana je 30. aprila iste godine kao epizoda CSI: Las Vegasa, \"Kitty\".Snimljeno je 15 sezona, po čemu je ova serija na 7. mjestu na spisku najdugotrajnijih američkih serija koje se emitiraju u udarnom terminu (primetime). CBS je potvrdio da neće biti 16. sezone, ali će serija biti zaključena dvosatnim TV-filmom, koji će biti emitiran 27. septembra 2015. U filmu će se pojaviti i William Petersen i Marg Helgenberger, članovi originalne glumačke postave, koji su napustili seriju u devetoj, odnosno 12. sezoni, a Ted Danson pridružit će se glumačkoj postavi CSI: Cybera od 2. sezone.","url":"https://bs.wikipedia.org/wiki/CSI:_Las_Vegas","thumbnail_url":null},{"id":"116582","type":"featured","language_code":"bs","title":"Snuker","summary":"Snuker (engleski: snooker) jest igra iz porodice bilijarskih igara. Igra se na stolu prekrivenom zelenom čohom (tačnije, posebnom vrstom čohe), koji ima šest rupa i koji je znatno veći od bilijarskog: dimenzije su mu 3,7 × 1,8 m (12 × 6 stopa). U igri se koriste štap i 22 kugle: bijela, zatim 15 crvenih (koje su manje i lakše od bilijarskih) te još šest tzv. obojenih, iste veličine kao i crvene. Svaka crvena kugla vrijedi jedan poen, a vrijednost obojenih iznosi (redom): žuta = dva poena, zelena = tri, smeđa = četiri, plava = pet, ružičasta = šest i crna = sedam. Igrač (ili tim) koji osvoji najviše poena u jednom segmentu partije (meča), a koji se naziva frejm (engleski: frame = \"runda\", \"tura\"), osvaja taj frejm. Partiju dobija igrač koji osvoji unaprijed određeni broj frejmova. Većina amaterskih dvoboja igra se na mali broj frejmova, dok profesionalci na najjačim turnirima igraju i do više desetaka frejmova. Finale svjetskog prvenstva sastoji se od maksimalno 35 frejmova (best of 35), što znači da je pobjednik igrač koji prvi osvoji 18 frejmova. Taj i slični mečevi igraju se tokom dva dana, u maksimalno četiri sesije (engleski: sessions).\nSnuker, za koji se generalno smatra da su ga izumili britanski oficiri u Indiji, popularan je u mnogim zemljama engleskog govornog područja i zemljama Komonvelta, a najbolji profesionalni igrači ostvaruju višemilionske zarade (u funtama) tokom karijera. Također je popularan i u Kini i ta je popularnost u sve većem porastu.","url":"https://bs.wikipedia.org/wiki/Snuker","thumbnail_url":"https://upload.wikimedia.org/wikipedia/commons/thumb/e/e6/Snooker_table.jpg/150px-Snooker_table.jpg"},{"id":"116616","type":"featured","language_code":"bs","title":"Aspergerov sindrom","summary":"Aspergerov sindrom jedan je od nekoliko poremećaja iz autističkog spektra karakteriziran poteškoćama u društvenoj interakciji i ograničenim, stereotipnim interesima i aktivnostima. Također se naziva Aspergerov poremećaj ili samo Asperger. (Među kliničkim istraživačima nema puno saglasnosti oko toga da li ga treba zvati sindromom ili poremećajem.) Aspergerov sindrom razlikuje se od ostalih poremećaja iz spektra autizma po tome što kod njega općenito nema zastoja u jezičkom i kognitivnom razvoju. Ipak, u standardnom dijagnostičkom kriteriju nije spomenuta motorička nespretnost i atipična upotreba jezika, što se zna često javljati.Sindrom je dobio ime po austrijskom pedijatru Hansu Aspergeru, koji je 1944. opisao djecu koja očigledno imaju normalnu inteligenciju, ali im nedostaje vještina neverbalne komunikacije, fizički su nespretna i ne pokazuju empatiju. Pedeset godina kasnije poremećaj je ušao u ICD (bos. MKB) i DSM klasifikaciju, ali su ipak ostala neriješena pitanja o njegovim aspektima. Npr, postoji sumnja oko toga da li se AS razlikuje od visokofunkcionalnog autizma (eng. HFA); djelomično i zbog te sumnje, njegova učestalost nije čvrsto ustanovljena.Tačan uzrok AS-a još uvijek je nepoznat, iako istraživanja podupiru vjerovatnost genetske osnove; tehnike slikanja mozga nisu identificirale jasnu opću patologiju. Nema posebnog liječenja, a o djelotvornosti pojedinačnih intervencija postoje samo ograničeni podaci. Intervencija je usmjerena na poboljšanje simptoma i funkcija, a tretman je zasnovan najviše na bihevioralnoj terapiji, fokusirajući se na nedostatke u vještini komuniciranja, opsesivne ili ponavljajuće postupke te fizičku nespretnost. Većina pojedinaca vremenom se oporavi, ali se teškoće s komuniciranjem, društvenim prilagođavanjem i samostalnim životom nastavljaju i u odrasloj dobi. Neki istraživači i ljudi s AS-om poduprli su promjenu u pogledu na cijelu stvar, prema kojoj je ono što se treba liječiti zapravo razlika (različitost), a ne nemogućnost.","url":"https://bs.wikipedia.org/wiki/Aspergerov_sindrom","thumbnail_url":"https://upload.wikimedia.org/wikipedia/commons/thumb/1/1e/Riboflavin_penicillinamide.jpg/150px-Riboflavin_penicillinamide.jpg"},{"id":"12208","type":"featured","language_code":"bs","title":"Ubuntu","summary":"Ubuntu se može odnositi na:\n\nUbuntu (ideologija), ideologija porijeklom iz podsaharske Afrike\nUbuntu (operativni sistem), računarski operativni sistem zasnovan na Linuxu\nUbuntu Font, oblik fonta koji se koristi u Ubuntu operativnom sistemuUbuntu Cola, piće\nUbuntu lokalna općina, Northern Cape, Južna Afrika","url":"https://bs.wikipedia.org/wiki/Ubuntu","thumbnail_url":null},{"id":"124359","type":"featured","language_code":"bs","title":"Las Vegas","summary":"Las Vegas je najmnogoljudniji grad u američkoj saveznoj državi Nevadi, sjedište okruga Clark i svjetski poznato odredište za kocku i kupovinu, a poznat je i po vrhunskim restoranima. Grad, koji sebe naziva svjetskom prijestonicom zabave, čuven je po broju kasina i svih pratećih stvari. Sve je popularniji i kao odredište za penzionere i za porodični život, a na listi najvećih američkih gradova (po broju stanovnika) nalazi se na 30. mjestu sa 583.756 stanovnika (podatak iz 2010), a sa širom okolinom ima ih ukupno 1.951.269 (2010).Osnovan 1905, Las Vegas je službeno postao grad 1911. S rastom koji je uslijedio, Las Vegas je krajem stoljeća bio najmnogoljudniji američki grad koji je osnovan u 20. stoljeću (u 19. stoljeću to je bio Chicago). Tolerancija grada prema raznim vrstama i oblicima zabave za odrasle donijela mu je nadimak Sin City (Grad grijeha) i učinila ga popularnim odredištem za filmske i TV-projekte (jedan od primjera je krimi-serija CSI: Las Vegas, a ima ih još). S druge strane, Las Vegas ima najveći broj crkava po glavi stanovnika od svih većih američkih gradova.\n\nSamo ime Las Vegas često se primjenjuje na tzv. neuključeno zemljište (pravni termin koji označava zemljište koje ne pripada nijednoj općini i koje ne podliježe porezima) koje okružuje grad, naročito na turističko-ugostiteljske objekte na tzv. Las Vegas Stripu i u blizini njega (Strip je 6,4 km dug dio Bulevara Las Vegas koji se većim dijelom nalazi u neuključenim općinama Paradise i Winchester, dok se jedan manji dio preklapa s Las Vegasom i neuključenom općinom Enterprise).","url":"https://bs.wikipedia.org/wiki/Las_Vegas","thumbnail_url":"https://upload.wikimedia.org/wikipedia/commons/thumb/f/ff/Stratosphere_Hotel%2C_Las_Vegas%2C_view_from_the_top_%281%29.JPG/150px-Stratosphere_Hotel%2C_Las_Vegas%2C_view_from_the_top_%281%29.JPG"},{"id":"12591","type":"featured","language_code":"bs","title":"Sherlock Holmes","summary":"Sherlock Holmes privatni je detektiv koji se pojavljuje kao glavni lik u nizu književnih djela škotskog pisca i ljekara sir Arthura Conana Doylea. Holmes je čuven po rješavanju slučajeva pažljivim posmatranjem i logičkim zaključivanjem, te se često bavi problemima koji su za druge istražitelje preteški, koristeći se pritom forenzičkim naukama. Čuven je i kao majstor prerušavanja i često koristi tu sposobnost u rješavanju slučajeva.\nHolmes se pojavljuje u 4 romana i 56 pripovijetki, a prvi se put pojavio 1887. u romanu Studija u grimizu. Godine 1890. objavljen je drugi roman, Znak četverice. Holmes je stekao ogromnu popularnost nakon prve serije pripovijetki objavljivanih u magazinu Strand, počevši sa \"Skandalom u Češkoj\" (1891). Do 1927. Doyle je objavio još jednu seriju pripovijetki i 2 romana. Pripovijetke obuhvataju period od oko 1880. do 1914.\nU svim pripovijetkama, osim u četirima, pripovjedač je Holmesov prijatelj, kolega i biograf dr. John Watson; od te 4, u dvjema je pripovjedač sam Holmes (\"Blijedi vojnik\" i \"Lavlja griva\"), a 2 su napisane u 3. licu (\"Mazarinov dijamant\" i \"Njegov posljednji naklon\"). U dvjema pripovijetkama Holmes pripovijeda Watsonu glavnu priču iz svojih memoara, a Watson postaje pripovjedač uokvirene priče (\"Musgraveov ritual\" i \"Brod Gloria Scott\"). U 1. i 4. romanu (Studija u grimizu i Dolina straha) nalaze se duži odlomci koje pripovijeda tzv. sveznajući pripovjedač, a koji govore o događajima nepoznatim i Holmesu i Watsonu.\nHolmesov najveći protivnik je prof. Moriarty, Napoleon zločina, koji se pojavljuje u dvjema pripovijetkama. U borbi s njim Holmes pada niz liticu vodopada Reichenbach u Švicarskoj i umalo gine.","url":"https://bs.wikipedia.org/wiki/Sherlock_Holmes","thumbnail_url":"https://upload.wikimedia.org/wikipedia/commons/thumb/c/cd/Sherlock_Holmes_Portrait_Paget.jpg/150px-Sherlock_Holmes_Portrait_Paget.jpg"},{"id":"126041","type":"featured","language_code":"bs","title":"Michael Scofield","summary":"Michael Scofield je glavni lik u američkoj hit-seriji Prison Break. Tumači ga Wentworth Miller. Lik se prvi put pojavljuje u pilot-epizodi kao čovjek koji izvodi oružanu pljačku banke kako bi bio smješten u isti zatvor u kojem njegov stariji brat Lincoln Burrows (Dominic Purcell) čeka na red za izvršenje smrtne kazne. Radnja serije vrti se oko dvojice braće i Michaelovih pokušaja da pomogne Lincolnu da izbjegne smrtnu kaznu. Kao glavni lik, Michael se pojavljuje u svim epizodama serije. Iako su i on i Lincoln glavni likovi, Michael je bio više \"forsiran\", naročito u 1. i 3. sezoni.\nRazni flashbackovi daju više uvida u odnos između Michaela i Lincolna, kao i u razloge Michaelove odlučnosti da pomogne bratu u zatvoru. U ovim prisjećanjima Michaela glumi Dylan Minnette.","url":"https://bs.wikipedia.org/wiki/Michael_Scofield","thumbnail_url":null},{"id":"12672","type":"featured","language_code":"bs","title":"Socijalistička Federativna Republika Jugoslavija","summary":"Socijalistička Federativna Republika Jugoslavija (SFRJ; skraćeno Jugoslavija; također poznata i kao \"Druga Jugoslavija\") bila je država nastala 29. novembra 1943. na drugom zasjedanju AVNOJ-a u Jajcu kao zajednica 5 naroda i 6 republika, sa prvobitnim imenom Demokratska Federativna Jugoslavija (DFJ). To je ime promijenjeno 29. novembra 1945. na trećem zasjedanju AVNOJ-a u Beogradu u Federativna Narodna Republika Jugoslavija (FNRJ), da bi konačno 7. aprila 1963. dobila ime Socijalistička Federativna Republika Jugoslavija (SFRJ). Bila je jedna od osnivača Ujedinjenih nacija i Pokreta nesvrstanih.\nSFRJ je bila nasljednica Kraljevine Jugoslavije (1918-41). Prestala je postojati 1992. godine osamostaljivanjem Slovenije, Hrvatske i Makedonije (1991), zatim i Bosne i Hercegovine (1992) iz federacije. Preostale republike, Srbija i Crna Gora, formirale su novu zajednicu; prvo u aprilu 1992. SR Jugoslaviju, potom 2003. državnu zajednicu Srbija i Crna Gora, a na referendumu 21. maja 2006. godine Crna Gora je istupila iz državne zajednice, stvorivši samostalnu republiku. Kosovo se 2008. godine odvojilo od Srbije proglašavanjem nezavisnosti.","url":"https://bs.wikipedia.org/wiki/Socijalisti%C4%8Dka_Federativna_Republika_Jugoslavija","thumbnail_url":"https://upload.wikimedia.org/wikipedia/commons/thumb/6/61/Flag_of_Yugoslavia_%281946-1992%29.svg/150px-Flag_of_Yugoslavia_%281946-1992%29.svg.png"},{"id":"12941","type":"featured","language_code":"bs","title":"Namibija","summary":"Namibija, zvanično Republika Namibija (afrikaans: Republiek van Namibië, njemački: Republik Namibia), jest država u južnom dijelu Afrike. Na zapadu izlazi na obale Atlantskog okeana, dok na kopnu graniči sa Angolom i Zambijom na sjeveru, Bocvanom na istoku i JAR na jugu i istoku. Iako ne graniči sa Zimbabveom, dijeli ih nešto manje od 200 metara, u tehničkom pogledu samo granica između Zambije i Bocvane. Dobila je nezavisnost od Južnoafričke Republike 21. marta 1990. godine nakon namibijskog rata za nezavisnost. Njen najveći grad, ujedno i glavni grad je Windhoek. Namibija je član Ujedinjenih nacija (UN), Južnoafričke razvojne zajednice (SADC), Afričke unije (AU) i nacija Commonwealtha.\nProcjenjuje se da Namibija ima oko 2,1 milion stanovnika. Država ima stabilnu višepartijsku parlamentarnu demokratiju. Poljoprivreda, stočarstvo, turizam, rudarstvo, naročito kopanje dijamanata, uranija, zlata, srebra i baznih metala, čine temelje namibijske privrede. Zbog vrlo suhe, vruće, gotovo nenaseljene pustinje Namib, Namibija spada među najrjeđe naseljene države svijeta. Gotovo pola stanovništva živi ispod međunarodnog praga siromaštva, a stanovništvo je teško pogođeno efektima HIV/AIDS zaraze, gdje je gotovo 15% stanovništva zaraženo HIV virusom (prema podacima iz 2007. godine).","url":"https://bs.wikipedia.org/wiki/Namibija","thumbnail_url":"https://upload.wikimedia.org/wikipedia/commons/thumb/0/00/Flag_of_Namibia.svg/150px-Flag_of_Namibia.svg.png"},{"id":"129542","type":"featured","language_code":"bs","title":"Multipla skleroza","summary":"Multipla skleroza (MS), (latinski: Sclerosis multiplex) je neurodegenerativno oboljenje i autoimuna bolest koja prvenstveno „napada“ bijelu masu centralnog nervnog sistema. Multipla skleroza zahvata aksone, dugačke produžetke nervne ćelije, na kojima pojedini dijelovi mijelinskog omotača upalno reaguju i propadaju. Stoga se multipla skleroza smatra upalnom, demijelinizirajućom bolešću izazvanom imunološkim promjenama nepoznate etiologije. Kad je određeni dio mijelinskog omotača upaljen i oštećen, prenošenje impulsa kroz akson je poremećeno, usporeno ili isprekidano, zbog čega poruke iz mozga dolaze na „cilj“ sa zakašnjenjem, „greškama“ ili ih uopšte nema (izostaju). Bolest je vrlo promjenljivog toka, ispoljava se neurološkim simptomima i znacima i karakterišu je česta pogoršanja različitog stepena, koja se smjenjuju sa naglim poboljšanjim kliničke slike (remisija bolesti).Nastanak multiple skleroze prate mnogi poremećaji različitog stepena, od blage ukočenosti i otežanog hodanja, do potpune oduzetosti, sljepila, itd.\nU svijetu od multiple skleroze boluje oko milion ljudi i to uglavnom u razvijenim zemljama svijeta. Bolest je nešto češća kod žena nego kod muškaraca (3:2).","url":"https://bs.wikipedia.org/wiki/Multipla_skleroza","thumbnail_url":"https://upload.wikimedia.org/wikipedia/commons/thumb/5/59/MS_Demyelinisation_CD68_10xv2.jpg/150px-MS_Demyelinisation_CD68_10xv2.jpg"},{"id":"129883","type":"featured","language_code":"bs","title":"Heroin","summary":"Heroin (grč. ἡρωίνη – heros, junak) hemijski spoj diacetilmorfin ili diamorfin (DAM), je polusintetički, veoma snažni opioid sintetiziran iz morfina. On je 3,6-diacetil ester morfina (di (dva)-acetil-morfin). Ima izuzetno veliki potencijal za stvaranje ovisnosti kod osoba koje ga unose u organizam.\nBijela kristalna forma je najčešće hidrohloridna so diacetilmorfin hidrohlorid, mada je često izmijenjena zbog raznih dodataka, tako da nema uvijek izgled i dosljednost bijelog mat praha, kako obično heroin izgleda u obliku slobodne baze. Smatra se da je 90% heroina proizvedeno u Afganistanu.Kao i kod drugih opioida, heroin se koristi i kao analgetik i kao rekreacijska droga. Često i redovno korištenje je povezano sa tolerancijom i fizičkim ovisnostima, a koja se mogu razviti u hemijsku ovisnost.","url":"https://bs.wikipedia.org/wiki/Heroin","thumbnail_url":"https://upload.wikimedia.org/wikipedia/commons/thumb/b/b1/Heroin_-_Heroine.svg/150px-Heroin_-_Heroine.svg.png"},{"id":"13032","type":"featured","language_code":"bs","title":"Lesoto","summary":"Kraljevina Lesoto (Sesoto jezik: Mmuso wa Lesotho [lɪ'sʊːtʰʊ]), ranije Basuto, je parlamentarna monarhija u južnoj Africi. Lesoto je enklava unutar Južnoafričke Republike, potpuno okružena teritorijom ove države. Međutim, Lesoto nikad u svojoj historiji nije politički pripadao Južnoafričkoj Republici. Zemlja se nalazi između 29 i 30 stepena južne geografske širine i 28 i 30 stepena istočne geografske dužine. Zbog svog posebnog geografskog položaja i velike nadmorske visine, Lesoto se često naziva i Kraljevina na nebu (engl. Kingdom in the Sky)","url":"https://bs.wikipedia.org/wiki/Lesoto","thumbnail_url":"https://upload.wikimedia.org/wikipedia/commons/thumb/4/4a/Flag_of_Lesotho.svg/150px-Flag_of_Lesotho.svg.png"},{"id":"13323","type":"featured","language_code":"bs","title":"Visoko u srednjem vijeku","summary":"Za današnje područje Visočkog polja se pretpostavlja da je u 10. vijeku predstavljalo zametak u razvoju srednjovjekovne bosanske države koju spominje Bizantski car Konstantin Porfirogenit. Proširena dolina rijeke Bosne oko današnjeg Visokog je bila središte najvećeg poljoprivrednog regiona u srednjoj Bosni, stoga je prostrano i plodno visočko polje bilo idealno za razvoj političkog centra.Naselje smješteno u Visočkom polju i njegovoj okolini, dugo je imalo naziv Bosna što je predstavljao najstariji i najuži sadržaj pojma Bosne. Visočka dolina je imala više kraljevskih dvorova, i bila je jedno od najvažnijih političkih centara srednjovjekovne države Bosne. U Milima se krunisao prvi bosanski kralj Tvrtko Kotromanić. Stari grad Visoki koji se nalazi na brdu Visočica je bio politički važna tvrđava, a njegovo podgrađe Podvisoki je bio jedan od najranijih primjera srednjovjekovne urbane sredine na užem području Bosne.","url":"https://bs.wikipedia.org/wiki/Visoko_u_srednjem_vijeku","thumbnail_url":"https://upload.wikimedia.org/wikipedia/commons/thumb/b/b1/Medieval_Bosnian_State_Expansion.svg/150px-Medieval_Bosnian_State_Expansion.svg.png"},{"id":"13349","type":"featured","language_code":"bs","title":"Nauru","summary":"Republika Nauru [næˈuː.ɹuː] je ostrvska država u Tihom okeanu nedaleko od ekvatora. Ova zemlja je najmanja izvanevropska država i najmanja svjetska republika, te jedina država na svijetu bez glavnog grada. Najbliže okolne države su Savezne Države Mikronezije na zapadu, Maršalova Ostrva na sjeveru, Kiribati na istoku i Solomonska ostrva na jugu.\nNakon hiljada godina vladavine naroda mikronezijskog i polinezijskog porijekla, ostrvo je kolonizirala Njemačka pred kraj 19. stoljeća, da bi poslije Prvog svjetskog rata potpao pod upravu Australije, Novog Zelanda i Ujedinjenog Kraljevstva. Nakon japanske okupacije tokom Drugog svjetskog rata, ponovno je uspostavljena uprava ovih triju zemalja. Nauru je nezavisnost stekao 1968. godine.\nKao ostrvo bogat fosfatima, glavna privredna aktivnost od 1907. godine bila je vađenje i izvoz ovog dobra. Iscrpljivanjem ovih rezervi, okoliš ostrva ostao je teško narušen, a bogatstvo države ubrzano se počelo smanjivati. Kako bi održala visoki standard života, vlada Naurua je kratko u 1990-ima od države stvorila porezni raj i središte za pranje novca. Od 2001. privreda se održava uz pomoć australijske vlade, koja od Naurua zauzvrat traži čuvanje tražitelja azila koji pokušavaju ući u Australiju.","url":"https://bs.wikipedia.org/wiki/Nauru","thumbnail_url":"https://upload.wikimedia.org/wikipedia/commons/thumb/3/30/Flag_of_Nauru.svg/150px-Flag_of_Nauru.svg.png"},{"id":"136178","type":"featured","language_code":"bs","title":"Aleksandar Aljehin","summary":"Aleksandar Aleksandrovič Aljehin (rus. Алекса́ндр Алекса́ндрович Але́хин) bio je četvrti svjetski šahovski prvak. Često se uzima kao jedan od najboljih šahista svih vremena.\nAljehin je već sa 22 godine bio među najjačim šahistima svijeta. Tokom 1920-ih osvaja većinu turnira na kojima učestvuje. 1927. postaje 4. svjetski prvak nakon pobjede nad Capablankom, dotada smatranim nepobjedivim, u najdužem finalnom meču sve do 1985.\nTokom ranih 1930-ih Aljehin dominira na turnirima i osvaja 2 vrhunska takmičenja s velikom razlikom. Također se takmiči kao prva tabla Francuske na četiri šahovske olimpijade, osvajajući individualne nagrade na svakoj. Od sredine 1930-ih njegovi turnirski rezultati počinju varirati, što se najviše pripisuje alkoholizmu. Aljehin nudi revanš Capablanki pod istim uvjetima koji su ranije njemu postavljeni, ali se pregovori vuku godinama, bez velikog pomaka. U međuvremenu s lahkoćom brani titulu u mečevima protiv Bogoljubova 1929. i 1934. 1935. gubi titulu od Euwea, ali je vraća u revanšu 1937. Njegovi turnirski rezultati i dalje ostaju promjenjivi, u vrijeme kad se uzdižu mlade zvijezde, poput Keresa i Finea, a Botvinik opasno ugrožava njegovu titulu. Pregovori za meč s Keresom ili Botvinikom bivaju prekinuti zbog izbijanja Drugog svjetskog rata u Evropi 1939.\nAljehin ostaje u okupiranoj Evropi i za vrijeme rata učestvuje na turnirima koji su organizirani od strane nacista. U to vrijeme pojavljuju se i antisemitski članci pod njegovim imenom, iako je kasnije tvrdio da su oni zapravo napisani od strane nacista. On je imao dobre odnose s nekoliko jevrejskih šahista, a njegova četvrta supruga bila je Jevrejka. Nakon rata je bio nepoželjan od strane drugih igrača i organizatora turnira zbog spomenutih tekstova. Pregovori sa Botvinikom za meč za titulu svjetskog prvaka bili su u toku kad Aljehin 1946. iznenada umire u Portugalu, pod nerazjašnjenim okolnostima.\nBio je poznat po žestokom i maštovitom napadačkom stilu, kombiniranim s velikim pozicionim umijećem i spretnošću u završnici. On je, također, proizveo inovacije u širokom rasponu šahovskih otvaranja. Statistička mjerenja različito ocjenjuju njegovu snagu u poređenju sa drugim igračima, stavljajući ga između 4. i 18. mjesta u svojim listama najboljih šahista svih vremena. Iako je proglašen \"neprijateljem SSSR-a\", nakon antiboljševičkih stavova 1927, tokom 1950-ih posmrtno je rehabilitiran i priznat kao jedan od osnivača \"sovjetske škole\", koja je dominirala šahom nakon Drugog svjetskog rata. Visoko je cijenjen kao šahovski pisac i teoretičar, a po njemu ime nosi Aljehinova odbrana, nekoliko varijacija drugih otvaranja, te nekoliko studija završnice. Postoje jaki dokazi da je Aljehin objavio \"poboljšane\" rezultate nekih svojih partija, mada u jednom slučaju možda i nije bio krivac za to.","url":"https://bs.wikipedia.org/wiki/Aleksandar_Aljehin","thumbnail_url":"https://upload.wikimedia.org/wikipedia/commons/thumb/9/9f/Alexandre_Alekhine_01.jpg/150px-Alexandre_Alekhine_01.jpg"},{"id":"137937","type":"featured","language_code":"bs","title":"Mašinstvo","summary":"Mašinstvo (ili mašinsko inženjerstvo) jeste disciplina inženjerstva koja se odnosi na principe inženjerstva, fizike i nauke o materijalima za analizu, dizajn, proizvodnju i upravljanje mehaničkim sistemima. Mašinstvo je grana inženjerstva koja uključuje proizvodnju i korištenje toplote i mehaničke snage za dizajn, proizvodnju i upravljanje mašinama i alatima. Jedna je od najstarijih i najširih disciplina inženjerstva.\nInženjerska oblast zahtijeva shvatanje suštinskih principa uključujući mehaniku, kinematiku, termodinamiku, nauku o materijalima, strukturnu (konstrukcionu) analizu i elektricitet. Mašinski inženjeri koriste ove suštinske principe sa alatima poput CAE i upravljanje životnim ciklusom proizvoda za dizajniranje i analizu proizvodnih pogona, industrijske opreme i mašinerije, toplotnih i rashladnih sistema, transportnih sistema, avijacije, moreplovstva, robotike, medicinskih pomagala, oružja i drugo.\nMašinstvo se pojavilo kao polje nauke tokom industrijske revolucije u Evropi u 18. vijeku; ipak, njegov razvoj može se uzeti nekoliko hiljada godina unazad širom svijeta. Nauka o mašinstvu se pojavila u 19. vijeku kao rezultat razvoja fizike. Oblast je kontinualno razvijana da spoji prednosti tehnologije i mašinski inženjeri danas teže razvoju u takvim poljima, poput kompozita, mehatronike i nanotehnologija. Mašinstvo se preklapa sa aero-svemirskim inženjerstvom, metalurškim inženjerstvom, građevinom, elektrotehnikom, petrolejskim inženjerstvom, proizvodnim inženjerstvom, hemijskim inženjerstvom i ostalim inženjerskim disciplinama u određenom stepenu. Mašinski inženjeri mogu također raditi u polju biomedicine, posebno sa biomehanikom, fenomenom transporta, biomehatronikom, bionanotehnologijom i modeliranjem bioloških sistema, kao što je mehanika mehkih tkiva.","url":"https://bs.wikipedia.org/wiki/Ma%C5%A1instvo","thumbnail_url":"https://upload.wikimedia.org/wikipedia/commons/thumb/a/aa/GMAW.welding.af.ncs.jpg/150px-GMAW.welding.af.ncs.jpg"},{"id":"139106","type":"featured","language_code":"bs","title":"Zločinački umovi","summary":"Zločinački umovi (engleski: Criminal Minds) američka je kriminalistička TV-serija koja prati rad FBI-eve Jedinice za analizu ponašanja – JAP (engleski: Behavioral Analysis Unit – BAU), čije je sjedište u Quantiku (Virginia). Emitirana je od 2005. do 2020. i snimljeno je 15 sezona. Od drugih serija slične vrste razlikuje se po tome što se više fokusira na kriminalca nego na sam zločin. Seriju su producirali The Mark Gordon Company u asocijaciji sa CBS Television Studios i ABC Studios. Originalni naziv bio je Quantico i pilot-epizoda snimljena je u Vancouveru. U scenariju za Quantico Gideonovo prezime bilo je Donovan.\nSerija je stekla pohvale kritičara za karakterizaciju, tempo, atmosferu, glumu, režiju i scenarij. Postala je hit za CBS kad je riječ o rejtingu i redovno je bila jedna od najgledanijih serija te mreže tokom 15 godina emitiranja. Njen uspjeh doveo je do razvoja dvije spin-off serije i videoigre zasnovane na seriji.","url":"https://bs.wikipedia.org/wiki/Zlo%C4%8Dina%C4%8Dki_umovi","thumbnail_url":"https://upload.wikimedia.org/wikipedia/commons/thumb/7/7b/Criminal-Minds.svg/150px-Criminal-Minds.svg.png"},{"id":"139264","type":"featured","language_code":"bs","title":"Spinosaurus","summary":"Spinosaurus (\"trnoviti gušter\") je rod dinosaurusa teropoda koji je živio u današnjoj sjevernoj Africi, u periodu Krede, od prije 106 do 93,5 miliona godina. Ovaj rod je prvi put otkriven u Egiptu, tokom 1910-ih godina, a opisao ga je njemački paleontolog Ernst Stromer. Ti ostaci su bili uništeni u Drugom svjetskom ratu, ali je nedavno otkriveno još materijala. Nije još uvijek jasno da li postoji jedna ili dvije vrste. Najpoznatija vrsta je S. aegyptiacus iz Egipta, ali je u Maroku pronađena još jedna (moguća) vrsta, S. maroccanus.\n\nSpinosaurus je možda bio najveći od svih dinosaurusa mesoždera, čak i veći od tiranosaurusa i Giganotosaurusa. Procjene koje su bile objavljene 2005. i 2007. godine ukazuju na to da je bio dug između 12,6 i 18 metara, a bio težak između 7 i 20,9 tona. Lobanja Spinosaurusa je bila duga i uska kao kod današnjih krokodila. Prepoznatljive kičmene bodlje Spinosaurusa, koje su zapravo bile ekstenzije pršljenova, bile su duge najmanje 1,69 m i vjerovatno ih je povezivala koža, pa je tako nastajala struktura slična jedru; neki su autori, međutim, predložili da su bile pokrivene mišićima i da su tako formirale grbu. Smišljeno je više funkcija za ovu strukturu, uključujući i termoregulaciju i udvaranje.\nSpinosaurus je vjerovatno hodao na dvije noge većinu vremena, ali je možda ponekada hodao i na četiri. Smatra se da je jeo ribu; postoje i dokazi da je živio i u vodi i na tlu, kao današnji krokodil.","url":"https://bs.wikipedia.org/wiki/Spinosaurus","thumbnail_url":"https://upload.wikimedia.org/wikipedia/commons/thumb/6/64/Spinosaurus_skeleton.jpg/150px-Spinosaurus_skeleton.jpg"},{"id":"142606","type":"featured","language_code":"bs","title":"Atentat na Johna F. Kennedyja","summary":"Atentat na predsjednika Sjedinjenih Američkih Država Johna Fitzgeralda Kennedyja izveden je u Dallasu 22. novembra 1963. Na Kennedyja su u 12:30 po lokalnom vremenu, dok se u predsjedničkoj limuzini sa spuštenim krovom vozio ulicama grada, ispaljena tri hica iz puške, od kojih su ga dva pogodila te od čega je nedugo potom umro. Nekoliko sati kasnije bivši marinac Lee Harvey Oswald uhapšen je, a potom i optužen za atentat. Tvrdio je da je nedužan, ali to nije imao priliku dokazati pred sudom jer ga je dva dana kasnije u policijskoj stanici pred TV-kamerama ubio Jack Ruby, vlasnik noćnog kluba povezanog s organiziranim kriminalom. Budući da se detalji ubistva više nisu mogli razotkriti na sudu, formirano je posebno istražno tijelo zvano Warrenova komisija, čiji je zaključak bio da je Oswald djelovao sam i ubio predsjednika iz nepoznatih motiva.\nMeđutim, američka javnost, dijelom i zbog toga što je bila šokirana ubistvom mladog, harizmatičnog i popularnog vođe, a dijelom zbog niza nerazjašnjenih okolnosti vezanih uz atentat, nije prihvatila tu verziju događaja. Posebni kongresni odbor donio je 1970-ih zaključak kojim se odbacuju nalazi Warrenove komisije. Kasnija naučna i historijska istraživanja, međutim, djelomično su potvrdila sporne Warrenove zaključke. Uprkos tome, atentat je već decenijama predmet brojnih teorija zavjere, kojima je doprinos dao i Hollywood filmovima na temu atentata. Zbog toga, kao i utjecaja na popularnu kulturu u SAD-u i ostatku svijeta, atentat na Kennedyja smatra se jednim od najdramatičnijih i najšokantnijih događaja u 20. stoljeću, odnosno jednim od najpoznatijih atentata u historiji uopće.","url":"https://bs.wikipedia.org/wiki/Atentat_na_Johna_F._Kennedyja","thumbnail_url":"https://upload.wikimedia.org/wikipedia/commons/thumb/5/5c/JFK_limousine.png/150px-JFK_limousine.png"},{"id":"147198","type":"featured","language_code":"bs","title":"Dekolonizacija Afrike","summary":"Dekolonizacija Afrike je historijski proces koji se odigrao u većem dijelu afričkog kontinenta nakon Drugog svjetskog rata. On podrazumijeva osamostaljivanje velikog broja evropskih posjeda (britanskih, portugalskih, francuskih i belgijskih) i formiranje afričkih država.Osamostaljenje evropskih kolonija u prekomorskim zemljama nije bilo ograničeno na Afriku. Ono je obuhvatalo sve kontinente, baš kao što je i evropsko osvajanje prekomorskih posjeda obuhvatalo sve kontinente. Drugi svjetski rat bio je svakako katalizator, ali korijeni promjena sežu u dalju prošlost. Zakon o upravljanju Indijom, koji je donio Britanski parlament 1935, predviđao je nezavisnost Indijskog potkontinenta, mada ne u onom obliku u kojem je došlo do nezavisnosti. Međutim, posljedice rata utjecale su na to da evropske sile sagledaju novu perspektivu svijeta i svog mjesta u njemu, uključujući i njihove odnose prema Africi.","url":"https://bs.wikipedia.org/wiki/Dekolonizacija_Afrike","thumbnail_url":"https://upload.wikimedia.org/wikipedia/commons/thumb/d/d9/Afrika_1914_-_bs.png/150px-Afrika_1914_-_bs.png"},{"id":"1476","type":"featured","language_code":"bs","title":"Zenica","summary":"Zenica je grad i naseljeno mjesto u Zeničko-dobojskom kantonu, u srednjem dijelu Bosne i Hercegovine. Ekonomsko je središte geografske regije Srednje Bosne i pored Travnika i Bugojna najvažniji grad tog dijela države.","url":"https://bs.wikipedia.org/wiki/Zenica","thumbnail_url":"https://upload.wikimedia.org/wikipedia/commons/thumb/a/a3/Zenica_%28collage_image%29.jpg/150px-Zenica_%28collage_image%29.jpg"},{"id":"149146","type":"featured","language_code":"bs","title":"Caroline Wozniacki","summary":"Caroline Wozniacki danska je profesionalna teniserka poljskog porijekla. Trenutno je broj 2 na WTA listi, a ranije je bila i broj 1 (ukupno 71 sedmicu). Prva je Skandinavka koja je uspjela doći do broja 1, a 20. ukupno. U karijeri je osvojila 28 titula, od kojih je najvrednija ona na Australian Openu 2018, a izgubila je dva finala US Opena: prvo 2009. od Kim Clijsters,a drugo 2014. od Serene Williams. Osvojila je i WTA Masters 2017, uz izgubljeno finale 2010, također od Clijsters. Kao juniorka je osvojila Wimbledon 2006. godine.","url":"https://bs.wikipedia.org/wiki/Caroline_Wozniacki","thumbnail_url":"https://upload.wikimedia.org/wikipedia/commons/thumb/f/fb/US_Open_2009_4th_round_281.jpg/150px-US_Open_2009_4th_round_281.jpg"},{"id":"149180","type":"featured","language_code":"bs","title":"Svemirski teleskop \"James Webb\"","summary":"Svemirski teleskop James Webb (JWST) nasljednik je Svemirskog teleskopa Hubble, dizajniran prvenstveno za provođenje infracrvene astronomije. Kao najveći optički teleskop u svemiru, njegova značajno poboljšana infracrvena rezolucija i osjetljivost mu omogućavaju da vidi objekte koji su previše stari, udaljeni ili blijedi za teleskop Hubble ili zemaljske teleskope. Očekuje se da će ovo omogućiti širok spektar istraživanja u oblastima astronomije i kosmologije, kao što su posmatranje prvih zvijezda i formiranje prvih galaksija, te detaljna atmosferska karakterizacija potencijalno nastanjivih egzoplaneta.\nAmerička Nacionalna uprava za aeronautiku i svemir (NASA) vodila je razvoj JWST-a u saradnji sa Evropskom svemirskom agencijom (ESA) i Kanadskom svemirskom agencijom (CSA). NASA Goddard Space Flight Center (GSFC) u Marylandu upravljao je razvojem teleskopa, Institut Space Telescope Science Institute u Baltimoru u Homewood kampusu Univerziteta Johns Hopkins upravlja JWST, a glavni izvođač je bio Northrop Grumman. Teleskop je nazvan po Jamesu E. Webbu, koji je bio administrator NASA-e od 1961. do 1968. tokom programa Mercury, Gemini i Apolo.\nU novembru 2011, Kongres SAD je promijenio svoj plan obustave JWST-a, i umjesto toga dodao sredstva za kompletiranje projekta, u ukupnom iznosu od 8 milijardi američkih dolara.U planu je bilo da teleskop bude lansiran u orbitu 30. marta 2021, međutim, tada je postojalo samo dvanaest procenata šansi da će se to desiti u predviđenom roku zbog situacije sa koronavirusom.. Lansiran je u decembru 2021. na raketi Ariane 5 iz Kouroua, Francuska Gvajana, i stigao je na tačku Sunce-Zemlja L2 Lagrange u januaru 2022. Od jula 2022., JWST treba naslijediti Hubble kao NASA-inu vodeću misiju u astrofizici. Prva slika sa JWST-a objavljena je javnosti putem konferencije za novinare 11. jula 2022.Primarno ogledalo JWST-a sastoji se od 18 heksagonalnih segmenata ogledala napravljenih od pozlaćenog berilijuma koji zajedno stvaraju ogledalo prečnika 6,5 metara (21 stopu), u poređenju sa Hubbleovim 2,4 m (7,9 stopa). Ovo daje JWST-u površinu za prikupljanje svjetlosti od oko 25 m2, oko šest puta više od Hubblea.\nZa razliku od Hubblea, koji posmatra u bliskom ultraljubičastom, vidljivom i bliskom infracrvenom (0,1–1,7 μm) spektru, JWST će promatrati u nižem frekvencijskom rasponu, od dugovalne vidljive svjetlosti (crvene) do srednje infracrvene (0,6–28,3 μm) ).\nTeleskop mora biti izuzetno hladan, ispod 50 K (−223 °C; −370 °F), tako da infracrvena svjetlost koju emituje sam teleskop ne ometa prikupljenu svjetlost. Raspoređen je u solarnoj orbiti u blizini Lagrange tačke Sunce–Zemlja L2, oko 1,5 miliona kilometara od Zemlje, gde ga njegov petoslojni zaštitni štit štiti od zagrijavanja Sunca, Zemlje i Mjeseca.\nPrvobitni dizajni za teleskop, tada nazvan Svemirski teleskop nove generacije, kreiran je 1996. Dvije konceptualne studije su naručene 1999, za potencijalno lansiranje 2007. i budžet od milijardu američkih dolara. Program je bio opterećen ogromnim prekoračenjem troškova i kašnjenjima; veliki redizajn 2005. doveo je do sadašnjeg pristupa, sa izgradnjom završenom 2016. uz ukupnu cijenu od 10 milijardi američkih dolara.","url":"https://bs.wikipedia.org/wiki/Svemirski_teleskop_%22James_Webb%22","thumbnail_url":"https://upload.wikimedia.org/wikipedia/commons/thumb/5/50/James_Webb_Space_Telescope.jpg/150px-James_Webb_Space_Telescope.jpg"},{"id":"149526","type":"featured","language_code":"bs","title":"Ronnie O'Sullivan","summary":"Ronald Antonio \"Ronnie\" O'Sullivan, OBE, profesionalni je engleski snukeraš. Poznat je po brzoj igri, zbog čega je dobio nadimak The Rocket (Raketa). Sedmerostruki je svjetski prvak (2001, 2004, 2008, 2012, 2013, 2020, 2022.), a od turnirskih nagrada zaradio je više od 13 miliona funti, najviše od svih u historiji. Sedam puta dolazio je na prvo mjesto liste najboljih snukeraša, osvojio je 39 rangirnih turnira i na prvom je mjestu po broju ostvarenih trocifrenih brejkova. Postigao je i rekordnih 15 maksimalnih brejkova na profesionalnim turnirima.\nMnogi njegovi ljubitelji, kritičari i kolege snukeraši, uključujući i Stephena Hendryja i Stevea Davisa, smatraju ga prirodno najtalentiranijim igračem u historiji snukera. Također je bio uključen u nekoliko kontroverznih incidenata tokom karijere.","url":"https://bs.wikipedia.org/wiki/Ronnie_O%27Sullivan","thumbnail_url":"https://upload.wikimedia.org/wikipedia/commons/thumb/a/a1/Ronnie_O%E2%80%99Sullivan_at_Snooker_German_Masters_%28DerHexer%29_2015-02-06_07.jpg/150px-Ronnie_O%E2%80%99Sullivan_at_Snooker_German_Masters_%28DerHexer%29_2015-02-06_07.jpg"},{"id":"150179","type":"featured","language_code":"bs","title":"Stephen Hendry","summary":"Stephen Gordon Hendry, MBE, profesionalni je škotski snukeraš. Godine 1990. postao je (i do danas ostao) najmlađi svjetski prvak u snukeru. Nakon toga je još šest puta bio svjetski prvak te sa sedam titula drži rekord. Osim toga, bio je br. 1 na listi najboljih snukeraša osam uzastopnih godina (od 1990. do 1998) i ponovo u sezoni 2006/2007. Drugi je po broju osvojenih rangirnih turnira (36), a treći po broju postignutih trocifrenih brejkova, u koje spada i 11 maksimalnih. U maju 2012. objavio je da okončava karijeru. Nakon osam godina pauze, u septembru 2020, objavljen je njegov povratak na svjetsku snukersku turneju.","url":"https://bs.wikipedia.org/wiki/Stephen_Hendry","thumbnail_url":"https://upload.wikimedia.org/wikipedia/commons/thumb/b/b0/Stephen_Hendry_PHC_2011.png/150px-Stephen_Hendry_PHC_2011.png"},{"id":"152753","type":"featured","language_code":"bs","title":"Henning Mankell","summary":"Henning Mankell rođen 3. februara 1948, u Stockholmu, odrastao u Svegu, je švedski književnik i pozorišni režiser. Poznat je po svojim krimi romanima sa glavnim junakom komesarom Kurtom Wallanderom, kao i po knjigama za djecu, te svom političkom angažmanu, posebno u Africi. Prodao je preko 40 miliona knjiga širom svijeta.","url":"https://bs.wikipedia.org/wiki/Henning_Mankell","thumbnail_url":"https://upload.wikimedia.org/wikipedia/commons/thumb/d/df/Henning_Mankell_3_2011_Shankbone.jpg/150px-Henning_Mankell_3_2011_Shankbone.jpg"},{"id":"1549","type":"featured","language_code":"bs","title":"Olimpijske igre","summary":"Olimpijske igre (OI) su veličanstveno višesportsko takmičenje koje se održava svake 4 godine. Pogrešno ih nazivamo i olimpijade, jer olimpijadom je u staroj Grčkoj nazivano razdoblje između dviju Olimpijskih igara, pa tako završetkom Olimpijskih igara počinje jedna olimpijada, a završetkom te olimpijade počinju sljedeće Olimpijske igre itd. Ispravan i službeni naziv nekih Olimpijskih igara, npr. konkretno Igara 2004. u Atini, glasi: \"Igre XXVIII olimpijade modernog doba\". Te Igre u Atini ustvari nisu 28. olimpijske igre (od Atine 1896. naovamo) – koje su održane – nego \"tek\" 25. To je zato što Igre VI, XII i XIII olimpijade modernog doba, koje su trebale biti održane u Berlinu 1916., Helsinkiju 1940. i Londonu 1944, zbog Prvog ili Drugog svjetskog rata, nisu održane.\nIsprva održavane samo u staroj Grčkoj, Olimpijske su igre oživljene krajem 19. vijeka djelovanjem francuskog humaniste i zanešenjaka baruna Pierre de Coubertina. Na njegov prijedlog je u Parizu 23. juna 1894. osnovan Međunarodni olimpijski odbor (MOO), franc. CIO, engl. IOC), a prvi predsjednik tog najvišeg olimpijskog i uopće sportskog tijela postao je Grk Demetrios Vikelas. Ispravno zvane: \"Igre I olimpijade\", tj. Prve olimpijske igre modernog doba (nisu imale prefiks \"ljetne\", jer tada još nije bilo spomena o potrebi održavanja posebnih, Zimskih olimpijskih igara), održane su 1896. godine u Atini i otad se održavaju svake 4 godine osim u vrijeme Prvog i Drugog svjetskog rata. Pošto se ubrzo ukazala potreba za jednako kvalitetnim takmičenjima u zimskim sportovima, uskoro su održane i prve Zimske olimpijske igre u Chamonixu (Francuska) 1924.\nZimske olimpijske igre održavale su se također kao i ljetne, svake 4 godine, iste godine, zaključno do 1992. i Igara u Albertvilleu, kad je, zbog glomaznosti olimpijskog programa, ali i zbog zahtjeva moćnih TV-kuća, odlučeno da se razdvoje termini održavanja Ljetnih i Zimskih igara, pa su prve iduće Zimske olimpijske igre održane 1994. u Lillehammeru u Norveškoj.\nOlimpijske igre su natjecanja između sportista u pojedinačnim i ekipnim disciplinama. U ekipnim disciplinama svaka država, sudionica Igara, smije poslati samo jednu ekipu Olimpijske igre okupljaju sportisti koje su imenovali njihovi nacionalni olimpijski odbori, a čije je prijave prihvatio Međunarodni olimpijski odbor. Sportisti, ma kako poznati i kvalitetni bili, za razliku od natjecanja na nekoliko početnih Olimpijskih igara, ne mogu se samoinicijativno i sami prijavljivati za sudjelovanje na Igrama jer bi očito broj, na taj način, prijavljenih sportista bio nepodnošljivo velik.","url":"https://bs.wikipedia.org/wiki/Olimpijske_igre","thumbnail_url":"https://upload.wikimedia.org/wikipedia/commons/thumb/b/bd/Official_2008_Summer_Olympics_Torch_in_Vilnius.jpg/150px-Official_2008_Summer_Olympics_Torch_in_Vilnius.jpg"},{"id":"1580","type":"featured","language_code":"bs","title":"Doboj","summary":"Doboj je grad i naseljeno mjesto u sjevernom dijelu Bosne i Hercegovine. Leži u aluvijalnoj ravnici na 146 metara nadmorske visine, na lijevoj obali rijeke Bosne između ušća rijeka Usore i Spreče u Bosnu. Prije rata, do 1992. godine bio je sjedište općine koja je obuhvatala područje od 691 km2. Taj prostor sada pripada općinama Doboj, Doboj Istok, Doboj Jug i Usora. Prva od ovih općina se nalazi u Republici Srpskoj dok se ostale tri nalaze u Federaciji Bosne i Hercegovine. Prema podacima iz 1991. godine u općini je živjelo 102.549  stanovnika, od čega u samom gradu 27.498 stanovnika.\nPo navedenom popisu, stanovništo su činili: Bošnjaci 41.164, Srbi 39.820, Hrvati 13.264, Jugoslaveni 5.765 i ostali 2.536. Danas je taj etnički sastav izmjenjen uslijed nastajanja novih općina i etničkog čišćenja.\nPored grada Doboja, u općini su 1991. postojala još četiri naseljena mjesta sa preko 2.000 stanovnika:\n\nKlokotnica (3.989 stanovnika)\nKotorsko (3.295 stanovnika)\nGrapska Gornja (2.297 stanovnika)\nMakljenovac (2.164 stanovnika)","url":"https://bs.wikipedia.org/wiki/Doboj","thumbnail_url":"https://upload.wikimedia.org/wikipedia/commons/thumb/b/bf/%D0%93%D1%80%D0%B0%D0%B4%D1%81%D0%BA%D0%B8_%D0%BF%D0%B0%D1%80%D0%BA_%D0%94%D0%BE%D0%B1%D0%BE%D1%98.jpg/150px-%D0%93%D1%80%D0%B0%D0%B4%D1%81%D0%BA%D0%B8_%D0%BF%D0%B0%D1%80%D0%BA_%D0%94%D0%BE%D0%B1%D0%BE%D1%98.jpg"},{"id":"1601","type":"featured","language_code":"bs","title":"Zvornik","summary":"Zvornik je grad i naseljeno mjesto u istočnom dijelu Bosne i Hercegovine na istočnim obroncima Majevice.","url":"https://bs.wikipedia.org/wiki/Zvornik","thumbnail_url":"https://upload.wikimedia.org/wikipedia/commons/thumb/2/2e/%D0%9F%D0%B0%D0%BD%D0%BE%D1%80%D0%B0%D0%BC%D0%B0_%D0%97%D0%B2%D0%BE%D1%80%D0%BD%D0%B8%D0%BA%D0%B0.jpg/150px-%D0%9F%D0%B0%D0%BD%D0%BE%D1%80%D0%B0%D0%BC%D0%B0_%D0%97%D0%B2%D0%BE%D1%80%D0%BD%D0%B8%D0%BA%D0%B0.jpg"},{"id":"16408","type":"featured","language_code":"bs","title":"Mjesec (satelit)","summary":"Mjesec (latinski: Luna) je Zemljin prirodni satelit i ujedno najbliže nebesko tijelo, udaljeno u prosjeku 384.400 km, tako da svjetlost s Mjeseca na Zemlju stiže za 1,25 sekundi. Mjesec se kreće oko Zemlje po eliptičnoj stazi srednjom brzinom od 1,02 km/sek, i prelazi dnevni luk od 13 stepeni i 10 minuta. Mjesečeva staza podliježe jakim temperaturnim vibracijama koje uzrokuje Sunce, pa se nagib staze prema ekliptici u toku 173 dana mijenja od 5 stepeni do 5 stepeni i 18 minuta. Mjesec je čvrsto nebesko tijelo poluprečnika 3473,3 km, te je po površini 14 puta, po obimu 50 puta, a po masi 80 puta manje od Zemlje. Ubrzanje sile teže je na Mjesecu 6 puta manje nego na Zemlji. Oko svoje ose se okrene za 27 dana, 7 sati i 11,5 sekundi (sideralna staza). Zbog stalnog mijenjanja položaja prema Suncu i Zemlji različito je osvijetljen, pa se sa Zemlje mogu uočiti četiri faze:\n\nMlađak\nPrva četvrt (vidljiv noću)\nPun Mjesec (Uštap)\nZadnja četvrt (vidljiv ujutro)Vrijeme od 29 dana, 12 sati, 44 minute i 3 sekunde između uzastopnog ponavljanja Mjesečevih faza nazvano je sinodičkim mjesecom.\nUzajamni položaji Sunca, Mjeseca i Zemlje dovode do pomrčine Sunca i Mjeseca. Potpune pomrčine se koriste u kosmičkoj geodeziji za vezivanje kontinentalnih trigonometrijskih mreža, koje pomažu u stvaranju jedinstvenog svjetskog naučnog sistema. U istu svrhu se koriste i pojave okultacija zvijezda (kad Mjesec tokom svog kretanja sakrije neke zvijezde). Privlačna sila Mjeseca, a u manjoj mjeri i Sunca (lunisolarni utjecaj), uzrokuje na Zemlji plimu i oseku mora i jezera, kao i \"disanje\" Zemljine kore što je 3 puta slabije od plime i oseke. Utjecaj mjeseca na ljude i druga bića je još uvijek nerazjašnjen, ali je sigurno da se insekti orijentišu pomoću Mjeseca.\nGustoća Mjeseca je 3,34 t / m³, što ga čini drugim prirodnim satelitom u Sunčevom sustavu. Njegovo kretanje u složenom gravitacionom polju Zemlje i Sunca podložno je brojnim poremećajima. Mjesečeva udaljenost od Zemlje se stalno mijenja jer Mjesec orbitira oko Zemlje u elipsi, a osim toga, u dužim intervalima, njegov put nema stalni oblik i veličinu. Prosječna udaljenost iznosi 384.401 km, koja je prvo precizno izmjerena dnevnom metodom paralakse, potom radarima i lidarima.\nNa Mjesecu nema tekuće vode niti značajne atmosfere. Gustina atmosfere mnogo je manja od zemljine, tako da je broj molekula u kubnom centimetru (10.000 tokom dana, 200.000 noću) bliži gustoći molekula u međuplanetarnom prostoru. Značajke reljefa su Mjesečeva mora, visoravni i krateri, s vidljivim posljedicama tektonskih procesa i vulkanizma. More se nazivaju tamnijim delovima (ravnice okružene planinskim predjelima), iako na Mjesecu nema vode. Na oblikovanje površine značajno je utjecao utjecaj velikih tijela, planetoida i meteorita, s okolnostima određenim stanjem unutrašnjosti i njegovim razvojem (hlađenje unutrašnjosti, vulkanski procesi). Površina je prekrivena slojem regolita, sitnozrnatim rastresitim i poroznim fragmentima na kamenoj podlozi. Temperatura površine varira od -160 °C noću do +120 °C tokom dana.","url":"https://bs.wikipedia.org/wiki/Mjesec_(satelit)","thumbnail_url":"https://upload.wikimedia.org/wikipedia/commons/thumb/d/dd/Full_Moon_Luc_Viatour.jpg/150px-Full_Moon_Luc_Viatour.jpg"},{"id":"1650","type":"featured","language_code":"bs","title":"Josip Broz Tito","summary":"Josip Broz Tito (7. maj 1892 – 4. maj 1980) bio je jugoslavenski revolucionar i državnik. Bio je generalni sekretar (kasnije predsjednik predsjedništva) Saveza komunista Jugoslavije (1939–1980). Tokom Drugog svjetskog rata je postao premijer (1943–1963), a ustavnim promjenama 1953. postao je i predsjednik (kasnije doživotni predsjednik: 1953–1980) Socijalističke Federativne Republike Jugoslavije (SFRJ). Od 1943. do svoje smrti 1980. godine, imao je čin maršala Jugoslavije i položaj vrhovnog komandanta Narodnooslobodilačke vojske Jugoslavije (NOVJ, do 1945), Jugoslavenske armije (JA, 1945–1951) te Jugoslavenske narodne armije (JNA, 1951–1980). Stekao je dodatnu međunarodnu pažnju kao čelnik Pokreta nesvrstanih, zajedno sa Jawaharlalom Nehruom iz Indije, Gamalom Abdelom Nasserom iz Egipta i Sukarnom iz Indonezije.","url":"https://bs.wikipedia.org/wiki/Josip_Broz_Tito","thumbnail_url":"https://upload.wikimedia.org/wikipedia/commons/thumb/1/13/Josip_Broz_Tito_uniform_portrait.jpg/150px-Josip_Broz_Tito_uniform_portrait.jpg"},{"id":"165144","type":"featured","language_code":"bs","title":"Lupus","summary":"Lupus ili sistemski eritemski lupus jeste autoimuna bolest u kojoj imunološki sistem postaje hiperaktivan i napada normalno, zdravo tkivo. To rezultira simptomima kao što su upala, otok i oštećenje zglobova, kože, bubrega, krvi, srca i pluća.\nKod normalne funkcije imunološkog sistema proteini koji se zovu antitijela imaju ulogu u zaštiti i borbi protiv antigena (supstance sposobne da izazovu određene imune odgovore), kao što su virusi i bakterije. Lupus dovodi imuni sistem u stanje u kojem on nije u mogućnosti praviti razliku između antigena i zdravog tkiva. Ovo ima za posljedicu da antitijela imunog sistema direktno djeluju protiv zdravog tkiva - ne samo antigena - izazivajući oticanje, bol i oštećenje tkiva.","url":"https://bs.wikipedia.org/wiki/Lupus","thumbnail_url":"https://upload.wikimedia.org/wikipedia/commons/thumb/8/86/Butterflyrash.jpg/150px-Butterflyrash.jpg"},{"id":"166697","type":"featured","language_code":"bs","title":"Škoda Auto","summary":"Škoda Auto, poznatija kao Škoda, češki je proizvođač automobila. Osnovana je 1895. godine kao Laurin & Klement. Nalazi se u gradu Mladá Boleslav, Češka Republika.\nProizvođača automobila je preuzela kompanija Škodovy závody 1925. godine. Kompanija je postala dijelom Volkswagen grupacije 2000. godine. Sprva, kompanija je osmišljena da vrši ulogu ulaznog brenda VW grupe. Vremenom, ipak, brend Škoda je napredovao na tržištu, s većinom modela koji se preklapaju s Volkswagen modelima prema cijeni i mogućnostima, a s premašivanjem prostora navedenih. Ukupan broj prodatih automobila prešao je milion u 2014. godini i rastao je godišnje u prosjeku 12,7%.","url":"https://bs.wikipedia.org/wiki/%C5%A0koda_Auto","thumbnail_url":"https://upload.wikimedia.org/wikipedia/commons/thumb/1/12/%C5%A0koda.svg/150px-%C5%A0koda.svg.png"},{"id":"169040","type":"featured","language_code":"bs","title":"Istraživanje Marsa","summary":"Istraživanje Marsa vrši se već stotinama godina, počevši od izuma teleskopa 1600-tih. Znatno veća mogućnost detaljnijeg posmatranja površine planete izazvala je špekulacije o njenom sastavu, okruženju, pa čak i postojanju života i inteligentnih civilizacija. Misije koje su kasnih 1990-ih upućene na Mars dovele su do znatnog porasta znanja o njemu. Ove su misije, primarno, imale za cilj geološka, a dijelom i biološka istraživanja.\nIstraživanje Marsa zauzimalo je važno mjesto u svemirskim programima SAD, SSSR-a, Evrope, Rusije, uz određene pokušaje Kine, Japana, Finske i Indije. Desetine letjelica upućivane su na planetu od 1960-ih. Neke od njih bili su lenderi, druge orbiteri, a treće roveri. Sve su ove misije imale za cilj prikupljanje podataka o historiji Marsa, ali dijelom i pripremu za eventualno upućivanje letjelica s ljudskom posadom. Ova istraživanja trebaju pomoći i u predviđanju budućnosti crvene planete, a dijelom i budućnosti Zemlje.\nZbog kompleksnih inženjerskih zahtjeva jednog međuplanetarnog leta, misije su imale visoku stopu neuspješnosti, naročito u samim počecima. U početku je otprilike dvije trećine svih misija doživjelo neuspjeh prije kompletiranja zadataka posmatranja (neke čak i prije samog polijetanja sa Zemlje). S druge strane, pojedine od njih označene su izuzetno uspješnima, naročito dvojac blizanaca rovera Spirita i Opportunityja, koji su radili još dugo nakon vremena predviđenog od strane istraživača.\nU 2019. godini na površini Marsa aktivan je rover Curiosity koji je prizemljio na Mars 6. augusta 2012. godine., a 3 orbitera kruže oko Marsa i vrše određena snimanja (2001 Mars Odyssey, MAVEN i Mars Reconnaissance Orbiter), te lander InSight koji je prizemljio na Mars 26. novembra 2018. godine.","url":"https://bs.wikipedia.org/wiki/Istra%C5%BEivanje_Marsa","thumbnail_url":"https://upload.wikimedia.org/wikipedia/commons/thumb/e/e5/Pathfinder01.jpg/150px-Pathfinder01.jpg"},{"id":"16922","type":"featured","language_code":"bs","title":"Zemljotres","summary":"Potres je proces oslobađanja kinetičke energije na nekom nebeskom tijelu. Potres na Zemlji naziva se zemljotres. Događa se u Zemljinoj litosferi ili neposredno ispod, u sljedećem sloju tzv. astenosferi i plaštu, koji čini većinu Zemljine mase. Dio kinetičke energije koji se rasipa putem litosfere naziva se seizmička energija i mjeri se u seizmološkim opservatorijama (stanicama). Kod većine zemljotresa seizmička energija je proporcionalna ukupnoj kinetičkoj energiji. Zato su za većinu potreba površinske opservatorije dovoljne, a osim površinskih kopnenih postoje još i dubinske kopnene, te podmorske opservatorije. Oslobađanje energije može biti kontinuirano, kada govorimo o sporom zemljotresu i koji može trajati godinama, ili prividno trenutno, kada zemljotres obično traje kraće od jednog minuta. Zemljotresi mogu biti prirodni tj. nastali usljed djelovanja sila prirode, ili vještački izazvani aktivnošću čovjeka, npr. detonacijom eksplozivnih sredstava.\nUzroci potresa na drugim nebeskim tijelima ne moraju biti istog porijekla kao na Zemlji. Stoga je i sa stanovišta fizike opravdano izraz zemljotres koristiti isključivo za Zemlju, a potres za sva nebeska tijela. Tako se potresi na drugim nebeskim tijelima u naučnoj literaturi nazivaju prema tom tijelu, npr. oni na Mjesecu nazivaju se lunatresi. U engleskom govornom području međutim česta je i upotreba izraza potres (quake) kao skraćenice za zemljotres (earthquake). Nauka koja se bavi izučavanjem zemljotresa i srodnih procesa je seizmologija i zasniva se na direktnim mjerenjima. Nauka koja izučava potrese na drugim nebeskim tijelima je astroseizmologija i uglavnom se zasniva na indirektnim opažanjima. Primjer ovoga je opažanje akustičnih svojstava Sunčevih gasova, pošto su akustični talasi u biti talasi kinetičke energije koji se prostiru kroz gasove, npr. u atmosferi. U Sunčevom sistemu potrese uzrokuju hemijske reakcije kod gasovitih nebeskih tijela, odnosno plimne sile te snažna vulkanska aktivnost kod stjenovitih tijela.","url":"https://bs.wikipedia.org/wiki/Zemljotres","thumbnail_url":"https://upload.wikimedia.org/wikipedia/commons/thumb/a/af/Destructive_plate_margin.png/150px-Destructive_plate_margin.png"},{"id":"16994","type":"featured","language_code":"bs","title":"Seoul","summary":"Seoul (korejski: hangul:  서울    ) [sʌ.ul] jeste glavni grad Južne Koreje i jedan od najnaseljenijih gradova na svijetu. Nalazi se u sjeverozapadnom dijelu zemlje na rijeci Han. Službeno ime grada je \"Posebni grad Seoul\" (korejski:  hanja: 서울특별시 romanizirano: Seoul Teukbyeolsi  ). Ovo ime zasniva se na činjenici da je glavni grad te da je upravno-politički ujedno i korejska provincija.\nVeć od 18. vijeka p. n. e. do 475. godine Seoul je bio historijski glavni grad kraljevstva Baekje. Od 1394. do 1910. bio je glavni grad carstva Joseon i Korejskog carstva. Za glavni grad Koreje proglašen je 1945. Po bivšem Ustavu Sjeverne Koreje, Seoul je pravno bio i glavni grad Sjeverne Koreje, sve do promjene Ustava 1972. kada je Pyongyang, grad u kojem je sjevernokorejsko vodstvo imalo privremeno sjedište nakon završetka Drugog svjetskog rata, proglašen glavnim gradom.\nBroj stanovnika Seoula kreće se oko 9,8 miliona (2010). Osim toga, grad je sjedište metopolitanskog područja Sudogwon (korejski: hangul: 수도권 hanja: 首都圈   ). Ovom području pripadaju, između ostalih, i višemilionski gradovi Incheon i Suwon i u njemu živi 23,8 miliona ljudi, što predstavlja 48,6% od ukupnog broja stanovnika Južne Koreje. Sudogwon je nakon metropolitanskog područja Tokio-Yokohama drugo najveće takvo područje na svijetu. Zbog nedovoljne definicije područja i nepoznatog broja stanovnika, područja Mexico Cityja, New Yorka i São Paula neznatno se razlikuju te se Sudogwon smatra drugim najvećim regionom na svijetu.\nSeoul je politički, kulturni, obrazovni, društveni i ekonomski centar Južne Koreje. Jedan je od centara međunarodnog biznisa, finansija, multinacionalnih korporacija i svjetskih organizacija. Danas je jedan od najočitijih simbola korejske privrede (\"Čudo na rijeci Han\"). Bio je domaćin većih svjetskih sportskih takmičenja: Azijskih igara 1988, Ljetnih olimpijskih igara 1988. i Svjetskog nogometnog prvenstva 2002. U Seoulu je 2010. održan samit G-20, a grad je proglašen UNESCO-ovim gradom dizajna (engleski: UNESCO City of Design).","url":"https://bs.wikipedia.org/wiki/Seoul","thumbnail_url":"https://upload.wikimedia.org/wikipedia/commons/thumb/3/31/Seoul_sykline.jpg/150px-Seoul_sykline.jpg"},{"id":"17080","type":"featured","language_code":"bs","title":"Elizabeta I, kraljica Engleske","summary":"Elizabeta I (engleski: Elizabeth I; 7. septembar 1533 – 24. mart 1603) bila je kraljica Engleske i Irske od 1558. do smrti 1603. godine. Ponekad nazivana Kraljica djevica, Glorijana (slavljena) ili Dobra kraljica Bess, Elizabeta je bila peti i posljednji monarh iz dinastije Tudor. Bila je kćerka kralja Henrika VIII i njegove druge supruge Anne Boleyn, koja je pogubljena dvije i po godine nakon Elizabetinog rođenja. Anin brak sa Henrikom VIII je poništen, a Elizabeta je proglašena nelegitimnom kćerkom. Njen polubrat Edvard VI je na samrti dao krunu Jane Grey ignorišući svoje dvije polusestre Elizabetu i Mariju. Edvardova volja je proglašena nevažećom i Marija je postala kraljica svrgavajući Jane Grey. Tokom Marijine vladavine, Elizabeta je bila zatvorenik godinu dana zbog sumnje da je podržavala protestantske pobunjenike.\nNakon kratkih vladavina polubrata i polusestre, čiji se način upravljanja zemljom razlikovao u svakom pogledu, njeno 44-godišnje kraljevanje dovodi do porasta engleske moći i uticaja u svijetu. U trenutku kada je došla na tron, primjeri dviju prethodnih žena koje su vladale Engleskom nisu obećavali mirnu i uspješnu vladavinu nove kraljice. Čak i oni koji su je podržavali nadali su se da će se udati i vlast prepustiti mužu, ali Elizabeta je imala druge planove. Ona je jednom zauvijek vratila Englesku protestantizmu. Vrijeme njene vladavine prozvano je \"Zlatnom Elizabetinom erom\", u kojoj je rasla ekonomska moć Engleske, cvjetala nauka, filozofija i kultura. Tokom njene \"zlatne vladavine\" započinje kolonizacija Sjeverne Amerike i osniva se Britanska istočnoindijska kompanija.\nOpisivana je kao stroga i razdražljiva vladarica. Za razliku od mnogih drugih monarha, bila je škrta na dodijeljivanju titula i časti; samo je sedam ljudi zaslužilo njeno odlikovanje. Elizabetina strategija, koju najbolje opisuje njen moto \"video et taceo\" (vidim ali šutim), često ju je spašavala od pogrešnih političkih odluka i onih vezanih za udaju  , koja se nije nikada desila.","url":"https://bs.wikipedia.org/wiki/Elizabeta_I,_kraljica_Engleske","thumbnail_url":"https://upload.wikimedia.org/wikipedia/commons/thumb/a/af/Darnley_stage_3.jpg/150px-Darnley_stage_3.jpg"},{"id":"1716","type":"featured","language_code":"bs","title":"Musa Ćazim Ćatić","summary":"Musa Ćazim Ćatić (12. mart 1878 – 6. april 1915) bio je bošnjački pjesnik, rođen u Odžaku gdje je pohađao mekteb i osnovnu školu, a nakon očeve smrti i majčine preudaje seli se u Tešanj. Tamo uči brijački zanat, upisuje se u medresu i uči kod tešanjskog muftije Mesud efendije Smajlbegovića turski, arapski i perzijski jezik. Godine 1898. odlazi u Carigrad, gdje se upoznaje s Osmanom Đikićem, a već slijedeće godine vraća se kući, nakon čega tri godine služi vojsku u Tuzli i Budimpešti. Otuda ponovo odlazi u Carigrad, gdje pohađa medresu Mektebi numuci terekki, a zatim prelazi u gimnaziju. Usljed imovinskih neprilika, vraća se u Sarajevo i tu upisuje Šerijatsku sudačku školu. Već tada piše za brojne listove, ponajviše za Behar. Nakon što je zbog bohemskog života isključen iz internata, preuzima uredništvo Behara, diplomira, odlazi u Zagreb. Tu upisuje Pravni fakultet, druži se s Matošem i Tinom. 1910. godine vraća se u Bosnu, gdje u više mjesta (Bijeljina, Tešanj, Sarajevo) službuje da bi napokon preuzeo časopis Biser u Mostaru i u potpunosti se posvetio spisateljskom radu: piše pjesme, eseje, kritike, prevodi brojne studije i knjige za Kalajdžićevu Muslimansku biblioteku, među kojima je i Borba polumjeseca i krsta turskog autora Halila Halida (1913.). Ali, već 1914. ponovo biva mobilisan, prebačen u Tuzlu, pa u Örkény u Mađarskoj. Tada se razbolio od tuberkuloze i poslije kratkog liječenja vraćen u Tešanj gdje umire. \nNa njegovom mezaru u Tešnju stoji isklesano: \"Ovdje leži pjesnik odličnoga dara, koji nije tražio časti ni šićara, već boemski živio i čuvenstveno pjevo, dok ga smrt ne doprati do ovog mezara.\" Mnoge škole u Bosni i Hercegovini nose njegovo ime među kojima je i tešanjska Gimnazija \"Musa Ćazim Ćatić\".\nSva njegova djela su naknadno sabrana u dvije knjige: Izvorna poezija i Izvorna i prevedena proza, pod nazivom Sabrana djela.","url":"https://bs.wikipedia.org/wiki/Musa_%C4%86azim_%C4%86ati%C4%87","thumbnail_url":"https://upload.wikimedia.org/wikipedia/commons/thumb/2/2e/Musa_%C4%86azim_%C4%86ati%C4%87.jpg/150px-Musa_%C4%86azim_%C4%86ati%C4%87.jpg"},{"id":"172449","type":"featured","language_code":"bs","title":"Koncert U2-a u Sarajevu","summary":"Koncert U2-a u Sarajevu održan je na stadionu \"Koševo\" 23. septembra 1997. Posjećujući grad u okviru svoje turneje \"PopMart\", grupa U2 postala je prvi važniji izvođač koji je održao koncert u Sarajevu nakon završetka rata u Bosni i Hercegovini.\nU2 se prvi put povezao sa Sarajevom 1993. na turneji \"Zoo TV\". Nakon što je američki režiser i humanitarni radnik Bill Carter stupio u kontakt sa grupom u pokušaju da skrene pažnju na opsadu Sarajeva, U2 je na svojim koncertima organizirao satelitske linkove putem kojih su se Sarajlije uživo javljale u toku koncerata. Novinari su kritizirali ove linkove s obrazloženjem da se zabava miješa s ljudskom tragedijom. Iako grupa zbog ratnih sukoba tada nije mogla doći u Sarajevo, obećali su da će jednom održati koncert u njemu. Nakon što je rat okončan Dejtonskim sporazumom u novembru 1995, U2 je dogovorio posjetu Sarajevu i uz pomoć UN-ovih ambasadora i mirovnih trupa zakazao je i održao koncert 1997.\nGrupa je ponudila da održi humanitarni koncert ili koncert manjih razmjera u Sarajevu, ali je od nje zatraženo da koncert bude kao i svi drugi u okviru turneje \"PopMart\"; postavljena je ekstravagantna scena, koja je bila jedan od zaštitnih znakova ove turneje, a grupa je odsvirala uobičajeni repertoar. Na koncertu su se okupili ljudi različitih nacija koji su se prethodno sukobili u ratu, a privremeno je uspostavljen i željeznički saobraćaj kako bi ljudi iz drugih krajeva mogli doći u Sarajevo. Među odsviranim pjesmama bila je i \"Miss Sarajevo\", koju su napisali U2 i Brian Eno o izboru najljepše djevojke održanom u ratnom Sarajevu. Iako grupa nije bila zadovoljna svojom izvedbom, a Bono je imao i problema s glasom, koncert je dobro primljen i pripisana mu je zasluga za poboljšanje morala među Bosancima i Hercegovcima, kao i za pomoć u povratku u normalno stanje. Članovi U2-a smatraju ovaj koncert jednim od trenutaka na koje su najviše ponosni.","url":"https://bs.wikipedia.org/wiki/Koncert_U2-a_u_Sarajevu","thumbnail_url":null},{"id":"178785","type":"featured","language_code":"bs","title":"Skijaški skokovi","summary":"Skijaški skokovi su sportska disciplina skakanja na skijama u kojoj se skijaš spušta niz posebno konstruiranu skakaonicu te nakon odraza pokušava \"preletjeti\" što veću udaljenost. Skakaonica je prekrivena snijegom, pa su takmičenja moguća samo u zimskim uslovima. Ipak, danas postoje i varijante izrade skakaonice s vještačkom podlogom te se takmičenja mogu održavati cijele godine, a jedna varijanta tog sporta izvodi se i na vodi.\nSkijaški skokovi su standardni sport na Zimskim olimpijskim igrama. Oni su i sastavni dio sporta koji se naziva nordijska kombinacija, a koji se sastoji od takmičenja u skijaškom trčanju i skijaškim skokovima.","url":"https://bs.wikipedia.org/wiki/Skija%C5%A1ki_skokovi","thumbnail_url":"https://upload.wikimedia.org/wikipedia/commons/thumb/e/e2/Vikersund_skiflygingsbakke.jpg/150px-Vikersund_skiflygingsbakke.jpg"},{"id":"179688","type":"featured","language_code":"bs","title":"Bitka za Monte Cassino","summary":"Bitka za Monte Cassino (poznata još kao Bitka za Rim i Bitka za Cassino) bila je serija od četiri napada Saveznika na Zimsku liniju u Italiji koju su držali Nijemci i Italijani. Cilj je bio proboj do Rima.\nPočetkom 1944. zapadna polovina Zimske linije bila je pod čvrstom rukom Nijemaca koji su kontrolirali doline rijeka Rapido, Liri i Garigliano, kao i neke od okolnih vrhova i grebenova. Ovi elementi sačinjavali su Gustavovu liniju. Monte Cassino, drevna opatija na vrhu brda, koju je 529. osnovao sv. Benedikt, dominirala je nad obližnjim gradom Cassinom i ulazima u doline Lirija i Rapida, ali Nijemci je nisu zauzeli. Ipak, postavili su vojnike na neke položaje na strmim padinama ispod zidina opatije.\nBojeći se da opatija čini dio njemačkih odbrambenih linija, prvenstveno kao mjesto za izviđanje, Saveznici su je odlučili bombardirati 15. februara, pa su američki bombarderi bacili 1.400 tona bombi na nju. Ruine koje su ostale nakon bombardiranja sada su nudile još bolju zaštitu od zračnih i artiljerijskih napada, pa su njemački padobranci dva dana poslije zauzeli položaje u ruševinama opatije. Između 17. januara i 18. maja Saveznici su četiri puta napali Monte Cassino i Gustavovu liniju, a u posljednjem napadu učestvovalo je 20 divizija na liniji dužine 32 km. Njemački branioci konačno su potisnuti s njihovih položaja, ali po veoma skupoj cijeni.","url":"https://bs.wikipedia.org/wiki/Bitka_za_Monte_Cassino","thumbnail_url":"https://upload.wikimedia.org/wikipedia/commons/thumb/b/b9/Monte_Cassino.jpg/150px-Monte_Cassino.jpg"},{"id":"18064","type":"featured","language_code":"bs","title":"Voda","summary":"Voda je providna, bezbojna tekućina koja formira rijeke, jezera, okeane i kišu na Zemlji, i jedan je od osnovnih sastojaka svih živih bića. Kao hemijski spoj, molekule vode sadrže jedan atom kisika i dva atoma vodika, koji su spojeni kovalentnom vezom. Voda je tekućina pri standardnim uslovima temperature i pritiska, ali na Zemlji često se nalazi u svom čvrstom stanju, ledu, kao i u svom plinovitom stanju, vodenoj pari.\nVoda prekriva 71% površine planete Zemlje. Ona je nezamjenjiva za sve poznate oblike života. Na Zemlji, 96,5% vode se nalazi u morima i okeanima, 1,7% u podzemnim vodama, 1,7% u lednicima i vječnom ledu na Antarktiku i Grenlandu, mali postotak u drugim većim vodenim površinama i 0,001% u atmosferi kao vodena para, oblaci (formirani od čvrstih i tečnih vodenih čestica kondenziranih u zraku) i atmosferske padavine. Samo 2,5% vode na Zemlje otpada na slatke vode, a 98,8% slatke vode nalazi se zarobljeno u ledu ili u podzemnim vodama. Manje od 0,3% slatkih voda na Zemlji nalazi se u rijekama, slatkovodnim jezerima i atmosferi, a čak i manji postotak slatkih voda (0,003%) nalazi se sadržan u biološkim oblicima i vještačkim proizvodima.Voda na Zemlji se stalno kreće kroz ciklus isparavanja, transpiracije i evaporacije  (evapotranspiracija), kondenzacije, padavina i otjecanja površinom, obično do mora ili okeana. Isparavanje i transpiranje doprinose količini padavina nad kopnom. Voda koja se koristi pri izračunu proizvodnje roba i usluga poznata je kao virtualna voda.\nVoda ispravna i sigurna za piće je nezamjenjiva za ljudi i sva druga živa bića, čak iako im ona ne daje energiju ili organske hranjive materije. Pristup čistoj vodi za piće je poboljšan posljednjih nekoliko decenija u gotovo svim dijelovima svijeta, ali i pored toga još uvijek oko 1 milijarda ljudi nema pristup čistoj vodi a preko 2,5 milijarde ljudi nema pristup adekvatnom načinu zbrinjavanja otpadnih voda. Postoji jasna povezanost između pristupa čistoj vodi i bruto domaćem proizvodu po glavi stanovnika. Međutim, neki istraživači su procijenili da bi do 2025. više od polovine svjetskog stanovništva moglo biti suočeno sa problemima u vezi s vodom.Izvještaj, objavljen u novembru 2009. sugerira da bi do 2030. u nekim područjima u razvoju, potražnja za vodom mogla nadmašiti njenu ponudu za oko 50%. Voda igra vrlo važnu ulogu u svjetskoj ekonomiji, između ostalog kao otapalo za široki spektar hemijskih supstanci, te kao rashladno sredstvo za industrijske mašine i slično. Oko 70% slatkih voda ljudi koriste za poljoprivredu.","url":"https://bs.wikipedia.org/wiki/Voda","thumbnail_url":"https://upload.wikimedia.org/wikipedia/commons/thumb/e/e9/Water_molecule_dimensions.svg/150px-Water_molecule_dimensions.svg.png"},{"id":"19639","type":"featured","language_code":"bs","title":"ABBA","summary":"ABBA je švedska pop-grupa, osnovana u Stockholmu 1972. Ostala je komercijalno najuspješnija švedska i jedna od najpopularnijih grupa u historiji pop-muzike. Dominirala je top-listama od 1972. do 1983. Postali su poznati nakon pobjede na Eurosongu 1974. s pjesmom \"Waterloo\", koja je 2005. izabrana kao najbolja pjesma u historiji tog festivala.\nGrupa je stekla međunarodnu popularnost koristeći ono što fanovi smatraju lahko pamtljivim refrenima, jednostavne tekstove, zvučne efekte (odjekivanje, phasing), te \"zvučni zid\" ostvaren nasnimavanjem glasova pjevačica u višestrukim harmonijama. Kako je njihova popularnost rasla, traženi su za turneje po Evropi, Australiji i Sjevernoj Americi, privlačeći gomile ljubitelja.\nIme \"ABBA\" potječe od prvih slova imena svakog člana grupe:\n\nAgnetha Åse Fältskog\nBjörn Kristian Ulvaeus\nBenny Bror Göran Andersson\nAnni-Frid \"Frida\" Synni LyngstadDjelomično zbog činjenice da je održavanje turneja postalo problematično, naročito za Agnethu, menadžer Stig Anderson postao je jedan od prvih koji su napravili promotivne videoisječke, koji su bili preteče današnjih spotova, kako bi povećao \"izloženost\" publike ABBA-inoj muzici, kao dodatak na objavljivanje studijskih albuma zbog proširivanja komercijalnog uspjeha.\nTokom postojanja grupe Fältskog i Ulvaeus bili su bračni par, a nešto kasnije i Andersson i Lyngstad. Na vrhuncu njihove popularnosti obje veze počele su zapadati u probleme, koji su prvo doveli do razvoda Fältskog i Ulvaeusa (1979), a kasnije i razvoda drugo dvoje članova (1981). Krajem 1970-ih i početkom 1980-ih ove promjene počele su se odražavati na ABBA-inoj muzici i naročito tekstovima, koji su postali introspektivniji.\nABBA je ostala trajna stavka na radijskim listama i jedna je od najprodavanijih grupa u historiji, prodavši više od 375 miliona primjeraka širom svijeta, što ih čini četvrtim najprodavanijim bendom u historiji snimljene muzike. I dalje prodaju 2-3 miliona albuma godišnje. Oni su prva grupa iz zemlje izvan engleskog govornog područja koja je ostvarila stalan uspjeh na top-listama u zemljama engleskog govornog područja, uključujući Britaniju, SAD, Kanadu, Irsku, Južnoafričku Republiku, Australiju i Novi Zeland. Njihov uspjeh otvorio je vrata za mnoge druge evropske grupe. Osim što su dosegli vrhove lista u zemljama poput Meksika, Argentine, Brazila, Kolumbije i Perua, objavili su i kompilaciju njihovih hitova na španskom jeziku.\nNakon razlaza grupe Andersson i Ulvaeus postigli su uspjeh pišući pjesme za scenske projekte, dok su Lyngstad i Fältskog nastavile solo karijere s različitim uspjehom. ABBA-ina muzika ostala je konstantno popularna dok nekoliko filmova nije dodatno oživjelo interes za grupu, što je rezultiralo nastankom nekoliko tzv. tribute-bendova (bendovi nastali u počast drugom bendu koji pretežno ili isključivo sviraju muziku datog benda). Godine 1999. ABBA-ina muzika adaptirana je za uspješni mjuzikl Mamma Mia!, koji se izvodi širom svijeta i koji je 2008. dobio i filmsku verziju, koja je postala najuspješniji film na britanskim blagajnama u to vrijeme. Nastavak filma izašao je 2018. Grupa je 15. marta 2010. uvedena u Rock 'n' roll Kuću slavnih.Dana 27. aprila 2018. objavljeno je da se grupa ponovo okupila i snimila dvije nove pjesme nakon 35 godina neaktivnosti. Voyage, njihov prvi album nakon 40 godina, bit će objavljen 5. novembra 2021, a pratit će ga i serija koncerata u kojem će se članovi pojaviti kao virtualni avatari (\"ABBA-tari\"), s početkom u maju 2022.","url":"https://bs.wikipedia.org/wiki/ABBA","thumbnail_url":"https://upload.wikimedia.org/wikipedia/commons/thumb/c/cb/ABBA_-_TopPop_1974_5.png/150px-ABBA_-_TopPop_1974_5.png"},{"id":"19683","type":"featured","language_code":"bs","title":"Google","summary":"Google je američka multinacionalna korporacija specijalizirana u internetskim servisima i proizvodima, koji uključuju internetske reklamne tehnologije, pretragu, internetsko skladištenje i softver, dok se veći dio profita ostvaruje preko AdWordsa.Google su osnovali Larry Page i Sergey Brin dok su bili na doktorskom studiju na Univerzitetu Stanford. Zajedno posjeduju oko 14% dionica, ali kontroliraju 56% dioničarske glasačke moći kroz tzv. \"superglasačke zalihe\". Oni su osnovali Google kao privatno preduzeće 4. septembra 1998. Početna javna ponuda je bila 19. augusta 2004. Njihov opis misije od samog početka je bio \"da organiziraju svjetske informacije i naprave ih univerzalno dostupnim i koristivim\", a njihov neslužbeni slogan je bio \"Don't be evil\" (bosanski: ne budi zao).\n2004, Google se premjestio u novo sjedište u Mountain View, Kalifornija, koje je nazvano Googleplex.Brzi rast od osnivanja je povukao lanac proizvoda, nabavki i partnerstava van Googleove pretrage. Prema tome, oni nude internetske servise poput softvera za produktivnost uključujući email (Gmail), internetsko spremanje podataka (Google Drive), uredski paket (Google Docs) i sl. Desktop-proizvodi uključuju aplikacije za internetsko pregledanje, organiziranje i uređivanje slika i brzo dopisivanje. Kompanija drži razvoj mobilnog operativnog sistema Android i operativni sistem Chrome OS za netbook poznat kao Chromebook. Google se snažno uključio u komunikacijski hardver: ima partnerstvo sa velikim elektronskim proizvođačima u produkciji svog \"visoko-kvalitetnog i jeftinog\" Nexus uređaja i Motorola Mobility kupljenog u maju 2012. U 2012, infrastruktura optičkih vlakana instalirana je u gradu Kansas za opremanje Google Fiber radio servisa.Korporacija, procjenjuje se, pokreće više od milion servera u podatkovnim centrima u svijetu (od 2007) i upravlja s više od milijardu zahtjeva za pretragu i približno 24 petabajta korisnički generisanih podataka svaki dan (od 2009).U decembru 2013, Alexa je označila google.com kao najposjećeniji web-sajt u svijetu. Veliki broj Googleovih sajtova na ostalim jezicima nalaze se među prvih stotinu, kao i ostalih nekoliko sajtova koje posjeduje Google, kao što su YouTube i Blogger. Njihova dominacija na tržištu je vodila ka velikoj medijskoj pokrivenosti, uključujući kritikovanje kompanije zbog problema kao što su autorska prava, cenzura i privatnost.","url":"https://bs.wikipedia.org/wiki/Google","thumbnail_url":"https://upload.wikimedia.org/wikipedia/commons/thumb/3/32/Googleplex_HQ_%28cropped%29.jpg/150px-Googleplex_HQ_%28cropped%29.jpg"},{"id":"2032","type":"featured","language_code":"bs","title":"Evropa","summary":"Evropa je kontinent koji zauzima zapadni dio Evroazije i u potpunosti je na sjevernoj hemisferi, odnosno većim dijelom unutar istočne hemisfere. Izraz \"kontinent\" obično podrazumijeva fizičku geografiju velike kopnene mase s potpunim ili gotovo potpunim vodenim okruženjem na njenim granicama. Međutim, granica Evrope i Azije donekle je proizvoljna i nedosljedna po toj definiciji zbog djelomičnog naslanjanja na Ural i Kavkaz, a ne zbog niza djelomično spojenih vodenih puteva, što je 1715. predložio kartograf Herman Moll.Te vodene granice idu od turskih moreuza do gornjeg toka Oba, gdje se ta rijeka ulijeva u Arktički okean. Granica između Evrope i Azije mijenjana je nekoliko puta od svoje prve koncepcije iz vremena klasične antike kao niz rijeka, mora i moreuza za koje se vjerovalo da se protežu do nepoznate udaljenosti istočno i sjeverno od Sredozemnog mora, bez uključivanja bilo kojih planinskih lanaca.\nSadašnja podjela Evroazije na dva kontinenta odražava kulturološke, jezičke i etničke razlike između Istoka i Zapada, koji se razlikuju po spektru osobina, a ne po oštroj razdijelnoj liniji. Geografska granica između Evrope i Azije ne slijedi nikakve državne granice i sada slijedi samo nekoliko vodenih površina. Turska je transkontinentalna zemlja koja je u cijelosti odvojena vodom, dok su Rusija i Kazahstan samo dijelom odvojeni vodenim tokovima. Prema sadašnjoj konvenciji, Gruzija i Azerbejdžan transkontinentalne su zemlje u kojima su planine potpuno zamijenile vodene puteve kao prirodna granica između kontinenata.\nGranice evropskog kontinenta određuju Arktički okean na sjeveru, Atlantski okean na zapadu, Azija na istoku i Sredozemno more na jugu. \nOd oko 1850. Evropa se najčešće smatra zasebnim kontinentom, odvojenim od Azije rijekom Ural, planinama Uralom i Kavkazom, Kaspijskim jezerom i Crnim morem, kao i turskim moreuzima. S površinom 10.180.000 km2, osim Australije, najmanji je kontinent i čini približno 2% Zemljine površine i 6,8% njenog kopna. Poslije Azije i Afrike Evropa je sa 742.452.000 stanovnika (2018) treći najnaseljeniji kontinent (11% svjetskog stanovništva).Na klimu Evrope uveliko utječu tople atlantske struje, koje ublažavaju zime i ljeta na većem dijelu kontinenta, čak i na geografskim širinama na kojima su klimatski uvjeti u Aziji i Sjevernoj Americi hladni. Dalje od mora vidljivije su sezonske razlike. Politički, Evropa je podijeljena na pedesetak nezavisnih država, od kojih je Rusija najveća i najmnogoljudnija s približno 39% učešća u površini (evropski dio Rusije) i 15% učešća u stanovništvu. S druge strane, Vatikan je i po broju stanovnika i po površini njena najmanja država.\nEvropa, a posebno antička Grčka i stari Rim, rodno su mjesto zapadne civilizacije. Pad Zapadnog Rimskog Carstva 476. i kasnija Velika seoba naroda označili su kraj starog i početak srednjeg vijeka. Renesansni humanizam, velika geografska otkrića umjetnost i nauka doveli su do modernog doba. Otkad su Portugalsko i Špansko Carstvo počeli doba velikih geografskih otkrića, Evropa je imala glavnu ulogu u svjetskim poslovima. Između 16. i 20. stoljeća evropske sile kontrolirale su u različitim vremenima američki kontinent, gotovo cijelu Afriku i Okeaniju te većinu Azije.\nDoba prosvjetiteljstva i kasnija Francuska revolucija i Napoleonovi ratovi oblikovali su kontinent kulturno, politički i ekonomski od kraja 17. do prve polovine 19. stoljeća. Industrijska revolucija, koja je počela u Velikoj Britaniji krajem 18. stoljeća, dovela je do radikalnih ekonomskih, kulturnih i društvenih promjena u zapadnoj Evropi, a na kraju i u većem dijelu svijeta. Oba svjetska rata odvijala su se većim dijelom u Evropi, doprinoseći padu prevlasti zapadne Evrope u svjetskim poslovima do sredine 20. stoljeća, dok su Sovjetski Savez i Sjedinjene Američke Države zauzeli vodeće pozicije. Tokom hladnog rata Evropa je bila podijeljena duž željezne zavjese između NATO-a na zapadu i Varšavskog pakta na istoku sve do revolucija 1989. i pada Berlinskog zida.\nGodine 1949. osnovano je Vijeće Evrope s idejom objedinjavanja Evrope u postizanju zajedničkih ciljeva. Daljnje evropsko objedinjavanje dovelo je do formiranja Evropske unije (EU) kao zasebnog političkog entiteta, koja je negdje između konfederacije i federacije. Evropsa unija nastala je u zapadnoj Evropi, ali se širi prema istoku od raspada Sovjetskog Saveza 1991. Valuta većine zemalja Evropske unije, euro, najčešće se koristi među Evropljanima, a Šengenska zona EU-a ukida graničnu i imigracijsku kontrolu između većine država članica Unije.","url":"https://bs.wikipedia.org/wiki/Evropa","thumbnail_url":"https://upload.wikimedia.org/wikipedia/commons/thumb/c/c6/Europe_%28orthographic_projection%29.svg/150px-Europe_%28orthographic_projection%29.svg.png"},{"id":"20347","type":"featured","language_code":"bs","title":"Kokain","summary":"Kokain (po IUPAC nomenklaturi – metil (1R,2R,3S,5S)-3- (benzoiloksi)-8-metil-8-azabiciklo[3.2.1] oktan-2-karboksilat) jest kristalni tropanski alkaloid koji se dobija iz lišća biljke Erythroxylon coca (koka) Naziv kokain je izveden iz imena biljke koka sa dodatkom alkaloidnog sufiksa -in. On je snažan stimulans centralnog nervnog sistema, blokira apetit i djeluje kao lokalni anestetik jer paralizira nervne završetke, a dovodi do promjena u ponašanju i prividnom podizanju energije slično učinku amfetamina.\nNaime, on je inhibitor ponovne pohrane dopamina, serotonina i norepinefrina, koji posreduje u funkcionalnosti, kao što je egzogeni ligand kateholamina. Zbog načina na koji on utiče na mezolimbni put, kokain stvara ovisnost.Gotovo u svim dijelovima svijeta, posjedovanje i distribucija kokaina te uzgajanje biljke koke je strogo zabranjeno u nemedicinske svrhe. Iako je njegova upotreba u javnosti nelegalna i strogo kažnjiva u gotovo svim zemljama svijeta, njegovo korištenje i dalje je široko rasprostranjeno.","url":"https://bs.wikipedia.org/wiki/Kokain","thumbnail_url":"https://upload.wikimedia.org/wikipedia/commons/thumb/4/41/Cocaine.svg/150px-Cocaine.svg.png"},{"id":"20363","type":"featured","language_code":"bs","title":"Optika","summary":"Optika je grana fizike koja proučava ponašanje i osobine svjetlosti, uključujući njene interakcije s materijom, a bavi se i konstrukcijom instrumenata koji se koriste svjetlošću ili je otkrivaju. Obično opisuje ponašanje vidljive, ultraljubičaste i infracrvene svjetlosti. Zbog toga što je svjetlost elektromagnetni talas, ostali oblici elektromagnetnog zračenja, kao što su rendgensko i mikrotalasno zračenje i radiotalasi, ispoljavaju slične osobine.Većina optičkih fenomena objašnjava se pomoću elektrodinamičkog opisa svjetlosti. Međutim, potpune elektromagnetne opise svjetlosti često je teško primijeniti u praksi. Praktična optika obično se koristi pojednostavljenim modelima. Najčešći od njih, geometrijska optika, tretira svjetlost kao zbir zraka koje se kreću pravolinijski, a lome se kad prolaze kroz nešto ili kad se odbijaju od površina. Talasna optika obuhvatniji je model svjetlosti, koji uključuje talasne efekte poput difrakcije i interferencije, koji ne mogu biti objašnjeni geometrijskom optikom. Historijski, model svjetlosti zasnovan na zrakama razvijen je prvi, a uslijedio je talasni model. Napredak u elektromagnetnoj teoriji u 19. stoljeću doveo je do otkrića da su svjetlosni talasi zapravo elektromagnetno zračenje.\nNeki fenomeni zavise od činjenice da svjetlost istovremeno ima osobine talasa i osobine čestice. Objašnjenje za ove efekte zahtijeva upotrebu kvantne mehanike. Kad se posmatraju čestične osobine svjetlosti, svjetlost se predstavlja kao zbir čestica zvanih \"fotoni\". Kvantna optika bavi se primjenom kvantne mehanike u optičkim sistemima.\nOptika kao nauka relevantna je za mnoge povezane discipline, uključujući astronomiju, razna polja inženjerstva, fotografiju i medicinu (naročito oftalmologiju i optometriju). Optika je našla praktičnu primjenu u raznim vrstama tehnologije i svakodnevnim predmetima, uključujući ogledala, leće, teleskope, mikroskope, lasere i optička vlakna.","url":"https://bs.wikipedia.org/wiki/Optika","thumbnail_url":"https://upload.wikimedia.org/wikipedia/commons/thumb/1/1f/Light_dispersion_of_a_mercury-vapor_lamp_with_a_flint_glass_prism_IPNr%C2%B00125.jpg/150px-Light_dispersion_of_a_mercury-vapor_lamp_with_a_flint_glass_prism_IPNr%C2%B00125.jpg"},{"id":"20522","type":"featured","language_code":"bs","title":"Mineral","summary":"Mineral je prirodni homogeni kristal, nastao kao rezultat geoloških procesa, sa definisanim hemijskim sastavom, koji ne mora biti stalan. Minerali su osnovna komponenta od koje su izgrađene stijene čvrste Zemljine kore. Pojam mineral se ne odnosi samo na hemijski sastav, već i na strukturu minerala. Dva minerala mogu imati isti hemijski sastav, a različitu kristalnu strukturu. Pravilna unutrašnja građa uvjetuje i pravilnu vanjsku građu minerala. Prema hemijskom sastavu, minerali mogu biti čisti elementi (nazivaju se samorodni elementi), jednostavne soli, složeni silikati, itd. Nauka koja se bavi proučavanjem minerala se naziva mineralogija.\n\n","url":"https://bs.wikipedia.org/wiki/Mineral","thumbnail_url":"https://upload.wikimedia.org/wikipedia/commons/thumb/a/af/Different_minerals.jpg/150px-Different_minerals.jpg"},{"id":"20794","type":"featured","language_code":"bs","title":"Autizam","summary":"Autizam je biološki razvojni poremećaj mozga. Zbog prirode nastanka i manifestacije, autizam je vrlo složen poremećaj. Glavne karakteristike autizma jesu slaba ili nikakva socijalna interakcija i komunikacija te ograničeni i ponavljajući obrasci ponašanja. Po tim karakteristikama autizam se razlikuje od ostalih poremećaja iz grupe poremećaja autističkog spektra (engl. ASD) Nasljednost autizma je velika; genetika poremećaja je složena i zasad se još ne zna koji su geni općenito odgovorni. U rijetkim slučajevima autizam se povezuje sa činiocima koji uzrokuju defekte pri rođenju. Postoje i drugi predloženi uzroci, prema kojima autizam uzrokuju vakcine korištene u dječijoj dobi. Međutim, takve su hipoteze kontroverzne i nemaju podršku u uvjerljivim naučnim dokazima.Nedavna istraživanja pokazuju rasprostranjenost od 1 do 2 slučaja na 1.000 ljudi za autizam i otprilike 6 na 1.000 za spektar autizma (SA), s prosjekom SA od 4.3:1 za populaciju muškaraca. Broj registriranih ljudi s autizmom dramatično se povećao od 1980-ih. To je dijelom i zbog unaprijeđenog postupka dijagnoze autizma, te se još nagađa da li je postotak autista zaista narastao.Autizam utječe na mnoge dijelove mozga, iako nije sasvim razjašnjeno na koji se način taj utjecaj ostvaruje. Roditelji su obično ti koji uoče prve znakove, i to u 1. ili 2. godini djetetovog života (eventualno do treće). Rano otkrivanje autizma može pomoći djetetu da stekne određene socijalne vještine i samostalnost; iako je nekoliko terapija zasnovano na naučnim istraživanjima, zasad nema lijeka za autizam. Kod težih oblika autizma samostalan život malo je vjerovatan, dok je kod blažih oblika moguć.Rezolucijom 62/139, prihvaćenom 18. decembra 2007, Ujedinjeni narodi proglasili su 2. april Svjetskim danom autizma.","url":"https://bs.wikipedia.org/wiki/Autizam","thumbnail_url":"https://upload.wikimedia.org/wikipedia/commons/thumb/c/cc/Autism-stacking-cans.jpg/150px-Autism-stacking-cans.jpg"},{"id":"20830","type":"featured","language_code":"bs","title":"Bonn","summary":"Bonn je grad u zapadnom dijelu Njemačke, smješten u saveznoj pokrajini Sjeverna Rajna-Vestfalija (Nordrhein-Westfalen) na obje obale rijeke Rajne. On je 20. po veličini grad Njemačke. Nalazi se oko dvadeset kilometara južno od Kölna.\nU periodu od 1949. do 1990. Bonn je bio glavni grad Zapadne Njemačke, te do 1999. sjedište njemačke vlade. Počev od 1998, mnoge savezne institucije su počele su počele da se preseljavaju iz Bonna u Berlin: oba doma njemačkog saveznog Parlamenta, Bundestag i Bundesrat, kao i ured kancelara i rezidencija predsjednika države (Bundespräsident). Ipak, Bonn je ostao centar politike i administracije. Čak i danas gotovo polovina svih dosadašnjih radnih mjesta u administraciji je zadržana, jer su mnoge savezne institucije i vladine agencije nižih nivoa ostale u Bonnu. Međutim, kao priznanje ranijeg statusa glavnog grada države, danas Bonn nosi počasnu titulu federalnog grada (Bundesstadt).Bonn se razvio kao središte međunarodne kooperacije naročito u područjima zaštite okoline i održivog razvoja. Između mnogih međunarodnih institucija, ovdje imaju sjedište IUCN ELC (Environmental Law Center World Conservation Union - Pravni centar za okoliš Svjetske zajednice za konzervaciju), te petnaest institucija UN-a. Od njih značajne su UNFCCC (United Nations Framework Convention on Climate Change - UN okvirna konvencija o klimatskim promjenama) i UNCCD (United Nations Convention to Combat Desertification - UN konvencija u borbi protiv širenja pustinja). U ranijem parlamentarnom distriktu danas je osnovan Kampus Ujedinjenih naroda na obali Rajne, gdje se stalno povećava broj institucija UN.Bonn je sjedište jednih od najvećih njemačkih kompanija, naročito u područjima telekomunikacija i logistike. U isto vrijeme, Bonn se afirmisao kao važan nacionalni i međunarodni centar za konvencije, sastanke i konferencije, naročito u vezi s radom institucija UN-a. Novi centar za konferencije koji je trenutno u izgradnji nalazi se u neposrednoj blizini Kampusa UN-a a bit će u mogućnosti primiti nekoliko hiljada učesnika.U periodu od 1597. do 1794. bio je sjedište nadbiskupa i kneza izbornika Kölna, a rodno je mjesto čuvenog kompozitora Ludwig van Beethovena.","url":"https://bs.wikipedia.org/wiki/Bonn","thumbnail_url":"https://upload.wikimedia.org/wikipedia/commons/thumb/2/23/Bonn_Siebengebirge.jpg/150px-Bonn_Siebengebirge.jpg"},{"id":"23019","type":"featured","language_code":"bs","title":"San Francisco","summary":"San Francisco je kulturni, komercijalni i finansijski centar i 4. najveći grad u Kaliforniji nakon Los Angelesa, San Diega i San Josea. Također je jedini grad-okrug u ovoj saveznoj državi te obuhvata sjeverni kraj istoimenog poluostrva. Najgušće je naseljeni veći grad (sa brojem stanovnika većim od 200.000 ljudi) u Kaliforniji i drugi grad po gustoći naseljenosti u SAD-u, odmah iza New Yorka. San Francisco je četvrti po veličini grad u Kaliforniji. Po broju stanovnika nalazi se na 14. mjestu u SAD-u; po procjeni iz 2013. imao ih je 837.442. Grad i okolno područje poznati su kao Zalivska oblast San Franciska, koja je dio kombinirane statističke površine gradova San Josea, San Franciska i Oaklanda s procijenjenim brojem od 8,5 miliona stanovnika.\nSan Francisco (špa. Sveti Franjo) osnovan je 29. juna 1776, kad su španski kolonisti sagradili tvrđavu na Golden Gateu i imenovali je po Franji Asiškom. Nakon pronalaska rezervi zlata 1848. te srebra 1859. grad doživljava period ubrzanog širenja i postaje najveći grad na zapadnoj obali u to vrijeme. Zbog porasta broja stanovništva, grad je 1856. ujedno postao i okrug. Nakon što je u potpunosti bio uništen u zemljotresu i požaru 1906, grad je brzo obnovljen i 9 godina kasnije već je bio domaćin Međunarodne izložbe \"Panama-Pacific\". Tokom Drugog svjetskog rata služio je kao luka za ukrcavanje vojnika i ostalih službenika koji su upućivani na pacifičko ratište. Niz događaja, poput povratka vojnih lica, masovne imigracije, rasta hipijevske protivkulture, seksualne revolucije i porasta broja mirovnih pokreta zbog umiješanosti SAD-a u Vijetnamski rat, kao i ostala dešavanja koja su dovela do \"Ljeta ljubavi\" i pokreta za prava LGBT-osoba, utemeljili su San Francisco kao centar liberalnog aktivizma u SAD-u. U političkom smislu, građani značajno favoriziraju liberalne stranke, poput Demokratske.\nSan Francisco je popularno turističko odredište poznato po svježim ljetima, magli, strmim brežuljcima, mješavini arhitektonskih stilova i popularnim znamenitostima, poput mosta \"Golden Gate\", žičara, ostrva Alcatraza i Kineske četvrti. Također je sjedište sljedećih tehnoloških kompanija: Gap Inc, Pacific Gas and Electric Company, Yelp, Pinterest, Twitter, Uber, Mozilla, Craigslist i mnogih drugih.","url":"https://bs.wikipedia.org/wiki/San_Francisco","thumbnail_url":"https://upload.wikimedia.org/wikipedia/commons/thumb/4/42/San_Francisco_California_Montage.jpg/150px-San_Francisco_California_Montage.jpg"},{"id":"23750","type":"featured","language_code":"bs","title":"Elfriede Jelinek","summary":"Elfriede Jelinek austrijska je književnica, prevoditeljica, scenaristica, esejistica. Dobitnica je Nobelove nagrade za književnost 2004. Živi u Beču i Münchenu. U obrazloženju Nobelovog komiteta istaknuto je da njena djela imaju ...muzički protok glasova i protivglasova u romanima i dramama koje s izvanrednim lingvističkim žarom otkrivaju apsurde i prisilne moći društvenih klišea...\nJelinek piše protiv zlostavljanja u javnom, političkom, ali i privatnom životu austrijskog društva. Koristi sarkastičan, provokativan stil, zbog kojeg je od protivnika nazvana Nestbeschmutzer (njem. onaj koji prlja vlastito gnijezdo), te i sama ponekad koristi opsceni, bogohulni, vulgarni i podrugljivi stil pisanja u obračunu sa društvenim okruženjem u Austriji.","url":"https://bs.wikipedia.org/wiki/Elfriede_Jelinek","thumbnail_url":"https://upload.wikimedia.org/wikipedia/commons/thumb/e/e5/Elfriede_jelinek_2004_small.jpg/150px-Elfriede_jelinek_2004_small.jpg"},{"id":"24403","type":"featured","language_code":"bs","title":"Fotosinteza","summary":"Fotosinteza (iz grčkog φώτο- [foto-], \"svjetlost\" i σύνθεσις [sintesis], \"spajanje s nečim\") je proces pretvaranja svjetlosne energije u hemijsku i njeno pohranjivanje u vidu molekula šećera. Proces fotosinteze se dešava u biljkama, te u nekim bakterijama i algama, koje u svojim ćelijama imaju hlorofil. Za proces fotosinteze biljkama je neophodan ugljik-dioksid, voda i svjetlosna energija. Proces se odvija u hloroplastima, malim organelama u citoplazmi biljnih ćelija koje sadrže zeleni pigment zvani hlorofil. Fotosinteza se najvećim dijelom odvija u listovima biljaka, a veoma malo ili nikako u drugim dijelovima biljke (stablu, korjenu i dr.)\nOrganizmi koji vrše proces fotosinteze se nazivaju fotoautotrofi, jer im taj proces omogućava da sami sebi proizvode hranu. Kao nusproizvod procesa fotosinteze ispušta se kisik. Upravo zbog te činjenice, fotosinteza je od vitalnog značaja za život na Zemlji. Pored održavanja nivoa kisika u atmosferi, gotovo sva živa bića su direktno ili indirektno vezana za fotosintezu kao izvor energije ili hrane.(izuzetak su hemoautotrofi koji žive u stijenama ili oko hidrotermalnih izvora u okeanskim dubinama). Količina energije koja se proizvede tokom procesa fotosinteze je izuzetno velika, otprilike 100 teravata, što je oko šest puta veće od ukupne potrošnje energije cijelog čovječanstva. Pored energije, fotosinteza je također i izvor ugljika u svim organskim supstancama u tijelima živih bića. Sveukupno, organizmi koji vrše fotosintezu pretvore oko 100 milijardi tona ugljika godišnje u biomasu.Iako se fotosinteza može odvijati na razne načine kod različitih vrsta, neke osnovne karakteristike su iste. Naprimjer, proces uvijek počinje sa svjetlosnom energijom koju apsorbuju bjelančevine zvane fotosintetički reakcioni centri koji sadrže hlorofil. U biljkama, ove bjelančevine se nalaze unutar hloroplasta, dok su kod bakterija sadržane u membrani citoplazme. Dio sunčeve energije koja se prikupi preko hlorofila se pohranjuje u obliku adenozin trifosfata (ATP). Ostatak energije se korisiti za uklanjanje elektrona iz supstanci kao što je voda. Ovi elektroni se zatim koriste u reakcijama u kojim se ugljik-dioksid pretvara u organske supstance. U biljkama, algama i cijanobakterijama ovaj proces se odvija u nizu reakcija poznatom kao Calvinov ciklus, međutim on je različit u nekim bakterijama, poput inverznog Krebsovog ciklusa u bakterijama Chlorobium. Mnogi fotosintetski organizmi su razvili određena prilagođavanja procesa fotosinteze kojima se koncentrira ili uskladištava ugljik-dioksid. Ovim se pomaže odvijanje procesa fotorespiracije, u kojem se može potrošiti značajan dio šećera koji je nastao tokom fotosinteze.","url":"https://bs.wikipedia.org/wiki/Fotosinteza","thumbnail_url":"https://upload.wikimedia.org/wikipedia/commons/thumb/9/90/Fotosynteza2.png/150px-Fotosynteza2.png"},{"id":"263346","type":"featured","language_code":"bs","title":"Jelena Isinbajeva","summary":"Jelena Gadžijevna Isinbajeva (rus. Елена Гаджиевна Исинбаева; IPA: [jɪˈlʲenə gɐˈdʐɨjɪvnə ɪsʲɪnˈbajɪvə]) bivša je ruska skakačica s motkom. Dvostruka je olimpijska prvakinja (2004. i 2008), trostruka svjetska prvakinja na otvorenom, a četverostruka u dvorani i vlasnica svjetskog rekorda (na otvorenom), kao i olimpijskog rekorda. Zbog svojih rezultata smatra se najvećom skakačicom s motkom svih vremena, iako je ženski skok s motkom mlada disciplina. Iako nikad nije pala na doping-testu, nije mogla nastupiti na Olimpijskim igrama 2016. u Rio de Janeiru jer je cijeli ruski atletski tim (s izuzetkom Darje Kljišine) dobio zabranu takmičenja zbog doping-programa širokih razmjera potpomognutog od strane same države, čime je izgubila priliku da se od atletike oprosti u velikom stilu, osvajanjem olimpijske medalje. Povlačenje je objavila u augustu 2016 nakon što je izabrana da služi osmogodišnji mandat u MOK-ovoj Atletskoj komisiji.Devet puta osvajala je zlatnu medalju na najvećim takmičenjima (OI te svjetska i evropska prvenstva na otvorenom i u dvorani), a dvaput je osvojila džekpot u Zlatnoj ligi (2007. i 2009). Nakon loših nastupa na SP-ima 2009. i 2010. povukla se iz takmičenja na godinu dana.\nGodine 2005. postala je prva skakačica u historiji s preskočenih 5 metara. Trenutni svjetski rekord (5,06 m) postavila je u Zürichu u augustu 2009. Njen dvoranski svjetski rekord (5,01 m) trajao je nešto više od 1 godine i bio je njen 28. svjetski rekord u karijeri. 2. marta 2013. Jennifer Suhr pridružila se Isinbajevoj kao druga žena s preskočenih 5 m, srušivši tom prilikom svjetski dvoranski rekord.\nIsinbajeva je 3 puta proglašavana svjetskom atletičarkom godine (2004, 2005. i 2008), a još 2 puta Laureusovom sportisticom godine (2007. i 2009). Također je dobitnica i Nagrade princa Asturije za sport (2009). Jedna je od samo 8 atletičara koji su pobjeđivali na kadetskim, juniorskim i seniorskim svjetskim prvenstvima u jednoj disciplini (ostali su Valerie Adams, Usain Bolt, Veronica Campbell-Brown, Jacques Freitag, Jana Pittman, Dani Samuels i David Storl). Četiri puta izabrana je i za evropsku atletičarku mjeseca.","url":"https://bs.wikipedia.org/wiki/Jelena_Isinbajeva","thumbnail_url":"https://upload.wikimedia.org/wikipedia/commons/thumb/5/51/Yelena_Isinbayeva_Doha_2010.jpg/150px-Yelena_Isinbayeva_Doha_2010.jpg"},{"id":"265556","type":"featured","language_code":"bs","title":"Problemski šah","summary":"Problemski šah jest grana šaha koja se bavi šahovskim problemima. Šahovski problem vrsta je mozgalice u kojoj se od rješavača traži da ispuni određeni zadatak koristeći se šahovskim figurama i tablom (npr., \"mat u tri\", \"bijeli vuče i dobija\" itd.). Osoba koja sastavlja takve zadatke zove se šahovski kompozitor. Postoji dosta žargonskih izraza povezanih sa šahovskim problemima; pogledajte rječnik problemskog šaha.\nIzraz \"šahovski problem\" nije strogo definiran; ne postoji jasna granica između šahovskih problema, s jedne strane, i mozgalica i taktičkih vježbi, s druge. U praksi je, međutim, razlika vrlo jasna. Postoje opće karakteristike zajedničke problemima u problemskoj rubrici šahovskih časopisa, zatim časopisima specijaliziranim za šahovske probleme te zbirkama problema u formi knjige. Nema svaki šahovski problem svaku od tih karakteristika, ali većina ih ima dobar dio njih:\n\npozicija se sastavlja, tj. nije uzeta iz neke partije nego je kreirana sa specifičnim ciljem da se sastavi problem; iako za ortodoksne probleme postoji ograničenje da se do originalne pozicije može doći nizom legalnih poteza od početka partije, većina pozicija u problemima neće se pojaviti u igri na tabli;\npostoji specifični uvjet, tj. cilj koji treba postići, npr., matirati crnog u zadanom broju poteza;\npostoji tema (ili kombinacija tema) u svrhu čije je ilustracije problem sastavljen; šahovski problemi obično predstavljaju naročite ideje;\nproblem ispoljava ekonomičnost u svom sastavu; ne primjenjuje se sila veća od one koja se zahtijeva da bi se problem interpretirao kao ispravan (tj. da se garantira da je zadano rješenje zaista rješenje i da je ono jedino rješenje datog problema);\nproblem ima estetsku vrijednost; problemi se ne doživljavaju samo kao zagonetke nego i kao stvari koje imaju ljepotu; to je usko povezano sa činjenicom da su oni organizirani tako da prikazuju određenu ideju na najekonomičniji mogući način.Problemi se mogu dovesti u suprotnost prema taktičkim vježbama koje se često vide u šahovskim kolumnama ili časopisima i u kojima je zadatak pronaći najbolji potez ili niz poteza (koji obično vodi do mata ili materijalne prednosti) iz date pozicije. Takvi zadaci često su uzeti iz stvarnih partija ili je barem pozicija u njima takva da izgleda kao da je mogla nastati tokom partije i koriste se u svrhe instrukcije. Većina ovakvih zadataka nema gore navedene karakteristike.","url":"https://bs.wikipedia.org/wiki/Problemski_%C5%A1ah","thumbnail_url":"https://upload.wikimedia.org/wikipedia/commons/thumb/b/b1/An_Interesting_Problem_%28Adolphe-Alexandre_Lesrel%29.png/150px-An_Interesting_Problem_%28Adolphe-Alexandre_Lesrel%29.png"},{"id":"26583","type":"featured","language_code":"bs","title":"Marija Terezija, kraljica Ugarske","summary":"Marija Terezija (13. maj 1717 – 29. novembar 1780) bila je jedini ženski vladar svih habsburških posjeda i posljednji član dinastije Habsburg. Vladala je kao nadvojvotkinja Austrije, kraljica Ugarske, Češke, Hrvatske, Galicije i Lodomerije, kao vojvotkinja Mantove, Milana, Parme, Piacenze i Guastalle, te kao vladarica Austrijske Holandije i brojnih grofovija. Brakom je bila carica Svetog Rimskog Carstva Njemačkog Naroda, njemačka kraljica, velika vojvotkinja Toskane i kratko vojvotkinja Lotaringije.\nPostala je vladarica po smrti svoga oca, cara Karla VI, u oktobru 1740. godine. Otac joj je Pragmatičkom sankcijom iz 1713. godine omogućio da naslijedi njegove teritorije koje su se inače mogle naslijeđivati samo po muškoj liniji i od strane muškaraca. Po njegovoj smrti, Saksonija, Pruska, Bavarska i Francuska, koje su Karlu VI obećale da će podržati Mariju Tereziju pri nasljeđivanju njegovih kruna, povukle su svoja obećanja. Pruska je napala Austriju, što je izazvalo osam godina dug sukob poznat kao Rat za austrijsko naslijeđe.\nMarija Terezija je poticala i provodila raznovrsne i mnogobrojne reforme uz pomoć svojih ministara. Reformisala je obrazovanje i finansiranje, poticala trgovinu i razvoj agrikulture, što je značajno ojačalo Austriju. Ipak, nije dopustila vjersku toleranciju, a putopisci iz 18. stoljeća njen su režim smatrali netolerantnim i praznovjernim.Iako se od nje očekivalo da vlast prepusti mužu Franji, a kasnije sinu Josipu, koji su formalno bili njeni savladari u Austriji i Češkoj, Marija Terezija je bila apsolutni vladar svojih posjeda. Kritikovala je i nije odobravala mnoge Josipove odluke. Opirala se podjeli Poljske, ali je bila prisiljena odobriti je. Imala je šesnaestero djece među kojima su bili francuska kraljica, napuljska kraljica, parmska vojvotkinja, i dva cara Svetog Rimskog Carstva. Marija Terezija nije posjedovala intelekt svojih sinova, ali su je ipak karakterisale osobine cijenjene kod monarha: dobrodušnost, razumnost, odlučnost, te, najvažnije od svega, spremnost da prizna svoju grešku i mentalnu superiornost svojih savjetnika. Kao mlada vladarica koja je morala voditi dva dinastička rata, vjerovala je da njen interes mora biti interes njenih podanika; kao iskusna vladarica shvatila je da interes njenih podanika mora biti njen interes.","url":"https://bs.wikipedia.org/wiki/Marija_Terezija,_kraljica_Ugarske","thumbnail_url":"https://upload.wikimedia.org/wikipedia/commons/thumb/3/3e/Kaiserin_Maria_Theresia_%28HRR%29.jpg/150px-Kaiserin_Maria_Theresia_%28HRR%29.jpg"},{"id":"268120","type":"featured","language_code":"bs","title":"Furnir","summary":"Kao furnir mogu se definisati tanki listovi od drveta debljine 0,3 do 6 mm (a po nekim teorijama na osnovu nove japanske tehnologije 8 mm), koji se specijalnim procesima rezanja, obično bez nastanka otpada, odvajaju od trupca ili njegovog dijela. Posebna grupa furnira su mikrofurniri sa debljinom od 0,08 mm  (0,09 mm) do 0,1 mm, a po DIN 4079 0,1-0,3 mm za čiju proizvodnju je potrebna posebna tehnologija. Riječ furnir nastala je u 16. stoljeću od francuske riječi \"fournir\". Cilj prozvodnje furnira je oplemenjivanje manje vrijednih vrsta drveta ili ploča na bazi drveta, koje služe kao nosivi materijal na koje se postupkom presanja i ljepljenja povećava vrijedost proizvoda drvne industrije. Za proizvodnju furnira mogu se koristiti gotovo sve vrste drveta, mada se zbog učešća smole, težište stavlja na lišćare, a manje na četinarske vrste drveta.","url":"https://bs.wikipedia.org/wiki/Furnir","thumbnail_url":"https://upload.wikimedia.org/wikipedia/commons/thumb/1/1c/Southern_Germany_Inlaid_commode.jpg/150px-Southern_Germany_Inlaid_commode.jpg"},{"id":"2734","type":"featured","language_code":"bs","title":"Visoko","summary":"Visoko je grad i naseljeno mjesto u središnjem dijelu Bosne i Hercegovine u Zeničko-dobojskom kantonu. Prirodna sredina grada je određena dolinama rijeka Bosne i Fojnice. Po popisu iz 2013. godine u Visokom je živi 39.938 stanovnika.\nPodručje Visokog bilježi stalnu naseljenost više neolitskih kultura od 5. milenija p. n. e. uz Okolište kao reprezentativni primjer Butmirske kulture, i jedno od najvećih neolitskih naselja u jugoistočnoj Evropi. Visočka dolina bila je rani centar srednjovjekovne države Bosne, a do 15. vijeka razvilo se u jedno od upravnih i političkih središta bosanske feudalne države. U Milima bilo je jedno od sjedišta bosanskog bana i centar državnog života, gdje se održavao stanak, te jedno od mjesta za koje se pretpostavlja da se okrunio prvi bosanski kralj Tvrtko Kotromanić. Visoki koji se nalazi na brdu Visočica bio je politička važna tvrđava, a njegovo podgrađe Podvisoki bilo je jedno od najranijih primjera srednjovjekovne urbane sredine na užem području Bosne.Nakon propasti Bosanskog Kraljevstva, područje ulazi u sastav Osmanlijskog carstva kao centar nahije. Od srednjovjekovnog grada izrasta u naselje osmanlijskog tipa. Bitnu ulogu u razvoja grada u ranim godinama odigrao je bosanski namjesnik Ajas-paša. Godine 1878. nakon kratkotrajnih borbi područjem ovladava Austro-Ugarska, te se u njenom sastavu razvija kao organizirana naseobina sa razvijenom trgovinom, uredima i drugim institucijama. Dana 11. novembra 1911 grad je skoro potpuno izgorio u požaru koji je slučajno započet. Prije rata u Bosni i Hercegovini poznat po kožarskoj i tekstilnoj industriji, te je bio najveći izvoznik tekstila i kože u Socijalističkoj Jugoslaviji. Od 2006. područje je postalo poznato po tvrdnjama o postojanju piramida zbog kojeg ga posjećuju desetine hiljada turista godišnje.","url":"https://bs.wikipedia.org/wiki/Visoko","thumbnail_url":"https://upload.wikimedia.org/wikipedia/commons/thumb/2/22/Visok_and_rivers_Fojni%C4%8Dka_and_Bosna.jpg/150px-Visok_and_rivers_Fojni%C4%8Dka_and_Bosna.jpg"},{"id":"29182","type":"featured","language_code":"bs","title":"Juventus FC","summary":"Juventus Football Club S.p.A (lat. iuventus – mladost), najčešće samo Juventus ili Juve, najtrofejniji je italijanski nogometni klub koji dolazi iz Torina. Osim jedne, sve sezone proveo je u najjačem razredu italijanskog nogometa, Serie A.Juventus je najuspješniji klub u historiji nogometa u Italiji. Službeno, osvojio je 69 trofeja, od toga 58 u svojoj državi, što je rekord, te 11 u svim evropskim takmičenjima. Rekorderi su po broju izgubljenih finala Kupa šampiona i Lige prvaka, čak sedam puta (rekorderi otkad se Liga prvaka igra u ovom formatu sa šest izgubljenih finala). Stara dama treći je najuspješniji klub u Evropi, a šesti u svijetu, s najviše priznatih međunarodnih titula od strane federacija svih kontinenata i same FIFA-e.\nKlub je prvi tim iz Italije i uopće cijele južne Evrope koji je osvojio Kup UEFA, i to 1985. Jedini je tim na svijetu koji je osvojio sva službena međunarodna klupska takmičenja te jedini koji je uspio biti prvak u sva tri UEFA-ina glavna takmičenja. Nijedan drugi klub nije imao četiri godine zaredom svoje igrače kao dobitnike Zlatne lopte.U Italiji je klub sa daleko najviše navijača jer za njega navija više od polovine svih navijača u toj državi (12 miliona), dok ih širom Evrope ima oko 43 miliona. Širom svijeta (naročito na Dalekom Istoku) ukupno ima oko 170 miliona bianconera. Klub je osnivač i Asocijacije evropskih klubova te član grupe G-14, koja okuplja najelitnije svjetske timove.\nKlub je u vlasništvu porodice Agnelli još od 1920-ih. Formalno, vlasnik Juventusa je njihova kompanija, Exor.","url":"https://bs.wikipedia.org/wiki/Juventus_FC","thumbnail_url":null},{"id":"3002","type":"featured","language_code":"bs","title":"Angola","summary":"Angola, službeno Republika Angola (portugalski: República de Angola, na jezicima kimbundu, umbundu i kikongo: Ngola) država je u jugozapadnoj Africi koja graniči na istoku sa DR Kongom sa dužinom granice od 2.646 km, na sjeveru sa Republikom Kongo (231 km) i Zambijom (1.065 km), a na jugu sa Namibijom (1.427 km). Površina Angole je 1.246.700 km2. Glavni grad države je Luanda. Članica je Ujedinjenih nacija, OPEC-a, Afričke Unije, Zajednice država portugalskog govornog područja i Južnoafričke razvojne zajednice. Multietnička je država s 25,8 miliona stanovnika, koji su pripadnici raznih plemenskih grupa, običaja i tradicija. Kultura u državi odražava vijekove portugalske vladavine u obliku dominantnog portugalskog jezika i katoličke crkve. Nakon dugotrajne borbe s kolonijalistima, nezavisnost je ostvarena 1975. nakon što je osnovana Narodna Republika Angola, marksističko-leninjistička jednopartijska država koju su podržavali Sovjetski Savez i Kuba. Vrlo brzo nakon toga izbio je građanski rat između vladajućeg Narodnog pokreta za oslobođenje Angole (MPLA) i Nacionalne unije za potpunu nezavisnost Angole (UNITA) koju su podržavali Sjedinjene Države i aparthejdska Južnoafrička Republika, koji je trajao do 2002. Država je nakon završetka rata postala relativno stabilna unitarna konstitutivna republika.","url":"https://bs.wikipedia.org/wiki/Angola","thumbnail_url":"https://upload.wikimedia.org/wikipedia/commons/thumb/9/9d/Flag_of_Angola.svg/150px-Flag_of_Angola.svg.png"},{"id":"3016","type":"featured","language_code":"bs","title":"Velika Srbija","summary":"Velika Srbija je često korišteni naziv za srpski nacionalistički politički projekt i iredentističku ideologiju čiji korijeni se javljaju u 19. vijeku. Pobornici ovog nacionalističkog projekta smatraju da bi granice Velike Srbije trebale obuhvatati sve regije i teritorije od tradicionalnog značaja za Srbe, uključujući i teriteorije izvan današnje Srbije a koje u nekoj mjeri naseljavaju Srbi. Glavna ideologija početnog pokreta (Pansrbizam) bila je ujediniti sve Srbe (ili sve teritorije koje su tokom historije naseljavali Srbi) u jednu državu, polažući pravo, u zavisnosti od verzije, na različite oblasti mnogih država u okruženju.\nVelikosrpska ideologija, ovjekovječena u projektu Velike Srbije, polaže pravo na teritorije koje se danas nalaze u nezavisnim državama Hrvatskoj, Bosni i Hercegovini, Crnoj Gori i Makedoniji a koje su nekada bile u sastavu Jugoslavije. Tokom pojedinih perioda razvoja ove ideje, težnje velikosrpskih ideologa uključivale su i teritorijalnu ekspanziju Srbije prema dijelovima Albanije, Bugarske, Mađarske i Rumunije. Inspiracija za održavanje i jačanje ideje o Velikoj Srbiji, njeni zagovornici u velikoj mjeri crpe iz emocionalnih sjećanja na nekadašnje relativno veliko i moćnog srpsko carstvo koje je postojalo u jugoistočnoj Evropi tokom 14. vijeka.\nPokušaj ostvarivanja ideje Velike Srbije je u velikoj mjeri uticala na razbuktavanje ratnih dešavanja tokom raspada Jugoslavije, pri čemu su počinjeni mnogi zločini.","url":"https://bs.wikipedia.org/wiki/Velika_Srbija","thumbnail_url":"https://upload.wikimedia.org/wikipedia/commons/thumb/e/e3/Map_of_Greater_Serbia_%28in_Yugoslavia%29.svg/150px-Map_of_Greater_Serbia_%28in_Yugoslavia%29.svg.png"},{"id":"31417","type":"featured","language_code":"bs","title":"Deset malih crnaca","summary":"Deset malih crnaca (engleski: Ten Little Niggers ili And Then There Were None) kriminalistički je roman Agathe Christie koji je 6. novembra 1939. izdao Collins Crime Club. Prvo američko izdanje izdali su Dodd, Mead and Company u januaru 1940. Roman govori o deseterici stranaca, ljudi koji naizgled nemaju nikakve veze jedan s drugim, ali zapravo su svi krivi za neko ubistvo za koje nisu osuđeni. Iako su njih 10 jedini gosti na otoku, jedan po jedan počinje umirati, a uzrok njihove smrti prati stihove poznate pjesme \"Ten Little Niggers\".\nOvaj roman je daleko najpopularniji roman Agathe Christie, te ujedno i njen najprodavaniji. Prodan je u više od 100 miliona primjeraka, te je sedma najpopularnija knjiga svih vremena. Ova je knjiga ekranizirana i dramatizirana nekoliko puta, a izašla je i u obliku videoigre.","url":"https://bs.wikipedia.org/wiki/Deset_malih_crnaca","thumbnail_url":null},{"id":"32892","type":"featured","language_code":"bs","title":"Bosanski sabor","summary":"Bosanski sabor je bilo savjetodavno tijelo Bosne i Hercegovine tokom okupacije od strane Austro-Ugarske monarhije. Osnovano je 1910. i radilo sve do 1915. godine. Saboru je pripalo pravo nadzora nad upravom i  ograničeno pravo zakonodavstva i kontrole u svim predmetima koji se tiču sudstva na teritoriji Bosne i Hercegovine. No, posljednju riječ na sve odluke Sabora je imao austrijski car Austrije Franjo Josip .","url":"https://bs.wikipedia.org/wiki/Bosanski_sabor","thumbnail_url":"https://upload.wikimedia.org/wikipedia/bs/thumb/7/71/Istorija-austrougarska-1.jpg/150px-Istorija-austrougarska-1.jpg"},{"id":"35","type":"featured","language_code":"bs","title":"Sarajevo","summary":"Sarajevo je glavni i najveći grad Bosne i Hercegovine, njena metropola i njen najveći urbani, kulturni, ekonomski i prometni centar, glavni grad Federacije Bosne i Hercegovine i sjedište Kantona Sarajevo. Prema popisu stanovništva iz 1991. grad je po tadašnjoj strukturi sa deset općina imao 527.049, a po popisu stanovništva iz 2013. i trenutnoj teritorijalnoj podjeli sa četiri općine 275.524. Nalazi se u središnjem dijelu jugoistočne Evrope i Balkana. Kroz grad protiče rijeka Miljacka, a u neposrednoj blizini grada u općini Ilidža je i izvorište rijeke Bosne, s izletištem Vrelom Bosne. Oko grada nalaze se planine: Jahorina, Bjelašnica, Igman, Treskavica i Trebević.\nSarajevo je političko, finansijsko, socijalno i kulturno središte Bosne i Hercegovine i istaknuto središte kulture na Balkanu, sa uticajem na čitavu regiju u oblasti zabave, medija, mode i umjetnosti. Regionalni je centar u obrazovanju, dom je prve balkanske institucije tercijarnog obrazovanja, islamske medrese, koja je danas dio Univerziteta u Sarajevu. Grad je poznat po svojoj tradicionalnoj kulturnoj i religijskoj raznolikosti, sa pripadnicima islama, pravoslavlja, katolicizma i judaizma koji tu egzistiraju stoljećima. Zbog svoje duge i bogate historije, vjerskih i kulturnih raznolikosti, Sarajevo se ponekad naziva Jerusalem Evrope ili Jerusalem Balkana. Jedan je od rijetkih evropskih gradova u čijem se centru, u neposrednoj blizini, nalaze bogomolje sve tri velike monoteističke religije: džamija, katolička crkva, pravoslavna crkva i sinagoga.\nIako su područja oko grada naseljena još od prahistorije, moderni grad nastao je kao osmanlijsko uporište u 15. vijeku. Sarajevo je tokom svoje historije nekoliko puta privuklo međunarodnu pažnju. 1885. godine Sarajevo je bio prvi grad u Evropi i drugi grad na svijetu koji je imao stalnu mrežu električnih tramvaja koji su saobraćali kroz grad, slijedeći u tom primjeru San Francisco. 1914. godine Sarajevo je bilo i mjesto atentata na nadvojvodu Franza Ferdinanda od strane lokalnog mladobosanskog aktiviste Gavrila Principa koji je pokrenuo Prvi svjetski rat, koji je također okončao austrougarsku vlast u Bosni i Hercegovini i rezultirao stvaranjem Kraljevine Jugoslavije. Kasnije, nakon Drugog svjetskog rata, uspostavljanje Socijalističke Republike Bosne i Hercegovine u okviru Druge Jugoslavije dovelo je do masovnog širenja Sarajeva, tada glavnog grada republike, što je kulminiralo domaćinstvom Zimskih olimpijskih igara 1984. godine koje su obilježile prosperitetnu eru za grad. Međutim, početkom jugoslovenskih ratova, tokom 1.425 dana od aprila 1992. do februara 1996. godine, grad je pretrpio najdužu opsadu glavnog grada u historiji modernog ratovanja, tokom bosanskohercegovačkog rata i raspada Jugoslavije.Sarajevo je 2011. nominovano za Evropski glavni grad kulture 2014. a 2019. je zajedno sa Istočnim Sarajevom bio domaćin Evropskog zimskog olimpijskog festivala mladih 2019.","url":"https://bs.wikipedia.org/wiki/Sarajevo","thumbnail_url":"https://upload.wikimedia.org/wikipedia/commons/thumb/e/e3/Sarajevo_City_Panorama.JPG/150px-Sarajevo_City_Panorama.JPG"},{"id":"35099","type":"featured","language_code":"bs","title":"Islamska arhitektura","summary":"Islamska arhitektura (arapski: عمارة إسلامية) obuhvata širok opseg svjetovnih i religijskih arhitektonskih stilova od utemeljenja islama do današnjice, utičući dizajnom i konstrukcijom zgrada i građevina na ukupnu islamsku kulturu.\nNajčešći tipovi građevina na kojima se primjećuje islamska arhitektura su: džamije, mezari, palače i utvrđenja. Osim ova četiri tipa građevina, u islamskoj arhitekturi postoje i brojne druge građevine i objekti od manje važnosti kao što su javna kupatila, fontane i stambeni objekti, odnosno kuće.","url":"https://bs.wikipedia.org/wiki/Islamska_arhitektura","thumbnail_url":"https://upload.wikimedia.org/wikipedia/commons/thumb/3/31/Selimiye_Mosque%2C_Dome.jpg/150px-Selimiye_Mosque%2C_Dome.jpg"},{"id":"3627","type":"featured","language_code":"bs","title":"Ivica Osim","summary":"Ivan Osim (Sarajevo, 6. maj 1941 – Graz, 1. maj 2022), poznatiji kao Ivica Osim, bio je jugoslavenski i bosanskohercegovački nogometaš i trener, te počasni predsjednik FK Željezničar.","url":"https://bs.wikipedia.org/wiki/Ivica_Osim","thumbnail_url":"https://upload.wikimedia.org/wikipedia/commons/thumb/3/3b/Ivica_Osim_-_SK_Sturm_%281999%29.jpg/150px-Ivica_Osim_-_SK_Sturm_%281999%29.jpg"},{"id":"36391","type":"featured","language_code":"bs","title":"Ahemenidsko Carstvo","summary":"Ahemenidsko carstvo ili ponekad Perzijsko Veliko Kraljevstvo (perzijski: شاهنشاهی هخامنشی, staroperzijski Haxâmanešiyan) bilo je prvo Perzijsko Carstvo koje je od 550. do 330. p. n. e. obuhvatalo prostor Velikog Irana, odnosno druga iranska carska dinastija (nakon Medijskog Carstva). Na vrhuncu svoje moći iransko Kraljevstvo se protezalo na 10,7 miliona km2, što ga je činilo najvećim carstvom u historiji antike. Također, carstvo je u to doba obuhvatalo oko 46% svjetske populacije.\nPerzijsko veliko kraljevstvo osnovao je Kir Veliki koji ga je proširio na veći dio azijskog dijela Bliskog istoka, dok su ga njegovi nasljednici Kambiz II i Darije I proširili i na Afriku odnosno Evropu, što ga je činilo prvim carstvom koje se protezalo na tri kontinenta. Teritorija carstva osim Irana obuhvatao je dijelove današnje Indije i Pakistana, područja Srednje Azije, Male Azije, Trakije, veći dio obala Crnog mora, Mesopotamije, sjever Arapskog poluostrva, Levant, Siriju, te sjeveroistočni dio Afrike uključujući Egipat, Libiju, Sudan i Etiopiju.\nU zapadnoj historiji Perzijsko Veliko Kraljevstvo ostalo je najviše upamćeno po grčko-perzijskim ratovima, uspješnom modelu Kirove odnosno Darijeve centralizovane administracije, bogatom umjetničkom naslijeđu, oslobađanju Jevreja iz babilonskog ropstva, toleranciji vjerskih manjina, te prvom pisanom spomeniku o ljudskim pravima (Kirov cilindar). Ahemenidsko Carstvo doživljava pad početkom 4. vijeka p. n. e, nakon što ga 330. p. n. e. osvaja Aleksandar Makedonski.","url":"https://bs.wikipedia.org/wiki/Ahemenidsko_Carstvo","thumbnail_url":"https://upload.wikimedia.org/wikipedia/commons/thumb/8/87/Standard_of_Cyrus_the_Great.svg/150px-Standard_of_Cyrus_the_Great.svg.png"},{"id":"364386","type":"featured","language_code":"bs","title":"Silovanja u ratu u Bosni i Hercegovini","summary":"Tokom rata u Bosni i Hercegovini, koji su vodila njena tri najbrojnija naroda, i genocida koji je bio njegov rezultat nasilje je poprimilo i rodni karakter s obzirom na to da je Vojska Republike Srpske (VRS) provodila politiku genocidnog silovanja prema Bošnjacima (bosanskim Muslimanima). Procjene ukupnog broja silovanih žena tokom ovog rata kreću se u rasponu od 12.000 do 50.000. Međunarodni krivični sud za bivšu Jugoslaviju (engleski: ICTY) objavio je da su \"sistematsko silovanje\" i \"seksualno ropstvo\" u vrijeme rata zločin protiv čovječnosti, od čega je teži jedino ratni zločin genocida. Iako ICTY nije tretirao masovna silovanja kao genocid, po organiziranosti i sistematskoj prirodi masovnih silovanja bošnjačkih žena jasno je da su ona bila dio veće kampanje genocida.Iako su tokom sukoba žrtve silovanja bile pripadnice svih naroda, ogromnu većinu ratnih zločina počinila je Vojska Republike Srpske (VRS) i srpske paravojne jedinice, koje su koristile silovanje kao sredstvo terora, kao dio njihovog programa etničkog čišćenja. Presuda Dragoljubu Kunarcu, pripadniku VRS-a, bila je prvi slučaj – bilo u nacionalnoj, bilo u međunarodnoj sudskoj praksi – da neka osoba bude osuđena za korištenje silovanja kao oružja u ratu. Jako medijsko praćenje okrutnosti srpskih paravojnih i vojnih snaga prema muslimanskim ženama i djeci izazvalo je međunarodnu osudu srpskih snaga.Nakon rata je snimljeno nekoliko nagrađivanih dokumentaraca i filmova koji se bave ovom tematikom.","url":"https://bs.wikipedia.org/wiki/Silovanja_u_ratu_u_Bosni_i_Hercegovini","thumbnail_url":null},{"id":"365296","type":"featured","language_code":"bs","title":"Izvijanje","summary":"U mašinstvu, izvijanje je matematička nestabilnost koja vodi ka lomu konstrukcije. Teoretski, izvijanje je uzrokovano razdvajanjem u rješenju jednačina statičke ravnoteže. U određenoj fazi pod sve većim opterećenjem, dodatno opterećenje je u mogućnosti da se održi u jednom od dva stanja ravnoteže: u nedeformiranom ili bočno deformiranom stanju.\nU praksi, izvijanje je opisano iznenadnim lomom mašinskog elementa podvrgnutom visokim pritiscima, gdje su stvarni pritisci na mjestu loma manji od konačnih pritisnih napona koje je materijal sposoban izdržati. Matematička analiza izvijanja često se koristi za osovinsko opterećenje ekscentričnosti koja uvodi sekundarni moment savijanja, a koji nije dio osnovne primijenjene sile kojom je element opterećen. Kako se primijenjeno opterećenje povećava na elementu, kao što je stub, ono će u konačnici postati dovoljno veliko da izazove nestabilnost elementa i tada se kaže da je element izvijen. Dodatna opterećenja će uzrokovati značajne (i donekle nepredvidljive) deformacije, što može dovesti do potpunog gubitka teretne nosivosti elementa. Ako deformacije koje slijede izvijanje nisu katastrofalne, element će i dalje nositi teret koji je uzrokovao njegovo izvijanje. Ako je izvijeni element dio većeg sklopa komponenti, kao što su zgrade, bilo koje opterećenje koje djeluje na konstrukciju poslije uzroka izvijanja elementa, rasporedit će se unutar konstrukcije.","url":"https://bs.wikipedia.org/wiki/Izvijanje","thumbnail_url":null},{"id":"365302","type":"featured","language_code":"bs","title":"Sherlock Holmes: Igra sjenki","summary":"Sherlock Holmes: Igra sjenki jest britansko-američki pustolovni triler iz 2011. koji je režirao Guy Ritchie, a producirali su ga Joel Silver, Lionel Wigram, Susan Downey i Dan Lin. Igra sjenki nastavak je filma Sherlock Holmes iz 2009. te je, kao i prethodnik, zasnovan na djelu Arthura Conana Doylea. Scenarij su napisali Kieran Mulroney i Michele Mulroney. Uloge Sherlocka Holmesa i dr. Watsona reprizirali su Robert Downey Jr. i Jude Law, dok su im se u nastavku pridružili Noomi Rapace kao Romkinja Simza i Jared Harris kao Holmesov protivnik, profesor Moriarty. Uloge su reprizirali i Rachel McAdams (Irene Adler), Eddie Marsan (inspektor Lestrade) i Kelly Reilly (Mary Morstan), mada u znatno manjem obimu, dok se u ulozi Holmesovog brata Mycrofta pojavljuje Stephen Fry.\nIako je film nadahnut poznatom pričom \"Posljednji problem\", nije riječ o njenoj direktnoj adaptaciji nego film ima vlastitu radnju, koristeći se tek pojedinim elementima iz priče. U filmu se Holmes i Watson ponovo udružuju kako bi spriječili Moriartyja u ostvarivanju njegovog plana za pokretanje rata velikih razmjera u Evropi. Premijerno je prikazan 16. decembra 2011.\nIako je među kritikom prošao tek umjereno dobro, film je s ukupnom zaradom 545.448.418 dolara bio komercijalni uspjeh.","url":"https://bs.wikipedia.org/wiki/Sherlock_Holmes:_Igra_sjenki","thumbnail_url":null},{"id":"3687","type":"featured","language_code":"bs","title":"Johann Sebastian Bach","summary":"Johann Sebastian Bach (fonetski: Johan Sebastijan Bah; 21. mart 1685 – 28. juli 1750) bio je njemački kompozitor. Svirao je orgulje, čembalo, violu, i violinu, a njegova crkvena i sekularna djela za hor, orkestar i solo instrumente okupila su sve periode baroka i dovela ga do njegove najveće zrelosti.\nIako on sam nije uveo nove muzičke oblike, obogatio je preovladavajući njemački stil s robusnom polifonijskom tehnikom, kontrolom harmonije i organizacijom muzičkih motiva bez premca, kao i usvajanjem ritmova, oblika i tekstura iz inostranstva, posebno onih iz Italije i Francuske.\nBachove orguljaške sposobnosti su bile visoko poštovane u cijeloj Evropi za vrijeme njegovog života, iako on nije bio široko priznat kao veliki kompozitor sve do oživljavanja interesa i nastupa s njegovom muzikom u prvoj polovini 19. vijeka.\nNjegova djela, poštovana zbog intelektualne dubine, tehničke zahtjevnosti i umjetničke ljepote, su bila nadahnuće gotovo svim kompozitorima evropske tradicije, od Mozarta do Schönberga.\nUopšteno, Bach se danas smatra vrhunskim kompozitorom baroknog razdoblja i jednim od najvećih kompozitora svih vremena.","url":"https://bs.wikipedia.org/wiki/Johann_Sebastian_Bach","thumbnail_url":"https://upload.wikimedia.org/wikipedia/commons/thumb/b/b5/Bach.jpg/150px-Bach.jpg"},{"id":"371244","type":"featured","language_code":"bs","title":"Hakeem Olajuwon","summary":"Hakeem Abdul Olajuwon (čit. [olaɟuwɔ̃] /Olàjdžuvon/; prethodno poznat kao Akeem Olajuwon) nekadašnji je američki košarkaš nigerijskog porijekla. Od 1984. do 2002. igrao je u NBA ligi za Houston Rocketse i Toronto Raptorse na poziciji centra. Predvodio je Rocketse do dvije uzastopne NBA titule 1994. i 1995. Od 2008. član je Košarkaške Kuće slavnih. Sa službenom visinom 213 cm (mada je, po vlastitom priznanju, ona bila bliža vrijednosti 208 cm), Olajuwon se smatra jednim od najboljih centara koji su ikad igrali. Michael Jordan izjavio je da vjeruje da je Olajuwon najbolji centar u historiji košarke. Tokom karijere dobio je nadimak The Dream (\"San\").\nRođen u Lagosu, u Nigeriji, otišao je iz rodne zemlje kako bi igrao košarku za Univerzitet u Houstonu, čiju je ekipu tada vodio trener Guy Lewis. Njegova karijera u Cougarsima uključuje tri učešća na završnom turniru (Final Fouru). Na NBA draftu 1984. Olajuwona su kao prvi pik birali Houston Rocketsi, a u toj generaciji bile su i buduće zvijezde Michael Jordan, Charles Barkley i John Stockton. U Rocketsima je igrao s 224 cm visokim Ralphom Sampsonom i taj dvojac uskoro je prozvan \"Tornjevi blizanci\" (Twin Towers). Već 1986. odveli su Rocketse do NBA finala, u kojem su izgubili od Boston Celticsa u šest utakmica. Nakon što je Sampson 1988. razmijenjen u Golden State Warriorse, Olajuwon je postao neprikosnoveni vođa Rocketsa. Dvaput je bio najbolji skakač sezone (1989, 1990), a triput najbolji bloker (1990, 1991, 1993).\nOdgojen kao musliman, postao je privrženiji vjeri tokom ovog perioda i promijenio je pisanje svog imena Akeem dodavši mu \"H\" na početak. Uprkos tome što je tokom žučnih razgovora o novom ugovoru umalo bio razmijenjen pred početak sezone 1992/93, ostao je u Rocketsima, u kojima je 1994. postao jedini igrač koji je u istoj sezoni osvojio nagrade za najkorisnijeg igrača sezone, odbrambenog igrača godine i najkorisnijeg igrača NBA finala. Njegovi Rocketsi osvojili su dvije uzastopne titule prvaka, i to protiv New York Knicksa (čime se revanširao Patricku Ewingu za poraz u njihovom univerzitetskom finalu) i Orlando Magica sa Shaquilleom O'Nealom. Godine 1996. bio je član američke reprezentacije koja je na Igrama u Atlanti osvojila zlatnu medalju, a izabran je i kao jedan od 50 najboljih igrača u historiji NBA. Karijeru je završio kao najbolji bloker NBA lige svih vremena s 3.830 blokada.","url":"https://bs.wikipedia.org/wiki/Hakeem_Olajuwon","thumbnail_url":"https://upload.wikimedia.org/wikipedia/commons/thumb/e/e3/Hakeemsigningautocropped.jpg/150px-Hakeemsigningautocropped.jpg"},{"id":"372173","type":"featured","language_code":"bs","title":"Karling","summary":"Karling (engleski: curling) jest sport koji se igra na ledenoj pisti po kojoj se gura posebno kamenje okruglastog oblika. Dvije ekipe takmiče se u guranju kamenja s jednog kraja piste na drugi, gdje je velika okrugla meta, iscrtana na ledu, s ciljem da imaju što više svog kamenja najbliže centru mete. Po koncepciji i cilju igre karling je sličan boćanju.\nNa Zimskim olimpijskim igrama prvi se put pojavio 1924. kao demonstracijski sport, a zvanično je u program Igara uvršten 1998. Krovna organizacija jest Svjetska karlinška federacija (WFC) sa sjedištem u Perthu (Škotska). Okuplja 60 članica.\nKarlingaš može učiniti da putanja kamena ne bude pravolinijska tako što blago zarotira kamen u trenutku ispuštanja. Na putanju dalje mogu utjecati dva čistača, koja prate kamen dok klizi niz pistu, čisteći led ispred kamena četkama. Čišćenje uzrokuje da se kamen manje vrti i smanjuje trenje koje usporava kamen. Veliki dio strategije i timskog rada otpada na izbor idealne putanje i pozicije kamena u svakoj pojedinoj situaciji, a vještine karlingaša određuju stepen do kojeg će kamen ostvariti željeni rezultat. To karlingu daje nadimak: šah na ledu.","url":"https://bs.wikipedia.org/wiki/Karling","thumbnail_url":"https://upload.wikimedia.org/wikipedia/commons/thumb/2/28/Brier_045.jpg/150px-Brier_045.jpg"},{"id":"372933","type":"featured","language_code":"bs","title":"Mat lovcem i skakačem","summary":"Mat lovcem i skakačem u šahu jest matiranje usamljenog kralja koje mogu forsirati kralj, lovac i skakač. U situaciji kad je jača strana na potezu i uz savršenu igru mat može biti forsiran za najviše 33 poteza iz bilo koje početne pozicije u kojoj igrač koji se brani ne može brzo osvojiti jednu od figura (Müller i Lamprecht 2001: 19), (Speelman, Tisdall i Wade 1993: 7) i ako pozicija nije zamka kojom se iznuđuje pat (vidi ispod). Mat može biti forsiran samo ako se protivnički kralj stjera u ugao koji kontrolira lovac ili na ivično polje koje je odmah do takvog ugla. Iako se ovaj mat klasificira kao jedan od četiri \"osnovna mata\" (ostali su kraljem i damom, kraljem i topom te kraljem i dvama lovcima, sve protiv usamljenog kralja), u praksi se dešava otprilike jednom u 6.000 partija (Müller i Lamprecht 2001: 11).","url":"https://bs.wikipedia.org/wiki/Mat_lovcem_i_skaka%C4%8Dem","thumbnail_url":null},{"id":"37438","type":"featured","language_code":"bs","title":"Ćirilo i Metodije","summary":"Ćirilo (Konstantin) i Metodije (grčki: Κύριλλος καὶ Μεθόδιος; staroslavenski: Кѷриллъ и Меѳодїи) dva su brata porijeklom iz Grčke. Bili su bizantijski hrišćanski teolozi i hrišćanski misionari.\nKroz svoj rad utjecali su na kulturni razvoj svih Slavena, zbog čega su dobili naziv \"slavenski apostoli\". \nSmatraju se prvim osobama koje su Južnim Slavenima, kao i području Bosne i Hercegovine donijeli pismenost.\nZaslužni su za osmišljavanje glagoljske abecede, prve abecede koja se koristi za prevođenje staroslavenskog jezika.\nNakon njihove smrti, njihovi učenici su nastavili svoj misionarski rad među drugim Slavenima. Oba brata se u pravoslavnoj crkvi poštuju kao sveci sa nazivom \"jednaki apostolima\". Godine 1880. papa Lav XIII ih je uveo u svoj blagdanski kalendar Rimokatoličke crkve. Godine 1980. papa Ivan Pavao II proglasio ih je svetim zaštitnicima Evrope zajedno sa Benediktom iz Nursije.","url":"https://bs.wikipedia.org/wiki/%C4%86irilo_i_Metodije","thumbnail_url":"https://upload.wikimedia.org/wikipedia/commons/thumb/7/75/Sv_Kiril_Metodij_Zahari_Zograf_Trojanski_mon_1848.jpg/150px-Sv_Kiril_Metodij_Zahari_Zograf_Trojanski_mon_1848.jpg"},{"id":"37576","type":"featured","language_code":"bs","title":"Pretorijanci","summary":"Pretorijanci ili pretorijanska garda (lat. Praetoriani) naziv je za posebnu komponentu rimske vojske. U doba Rimske republike bilo je uobičajeno da vojni zapovjednik ima svoju ličnu gardu, nazvanu cohors praetoria (\"pretorijanska kohorta\"). Oktavijan Avgust je 27. godine p. n. e., u cilju vojne odbrane Italije, u kojoj nije bilo stacioniranih legija, formirao jedan stalni vojni odred od devet kohorti (od kojih je svaka vjerovatno imala po hiljadu vojnika), koji se sastojao od njegove lične straže i veterana. Tri kohorte bile su stacionirane u samom gradu Rimu, a ostalih šest u obližnjim italskim gradovima. Ovaj je odred Avgust zadržao pod svojom vlastitom kontrolom, i tek je 2. godine p. n. e. postavio dva komandanta, nazvana praefecti praetorio (\"pretorijanski prefekti\"). Tako je nastala pretorijanska garda, koja će kasnije u pojedinim trenucima igrati veoma važnu ulogu u historiji Rimskog carstva. Političku važnost pretorijanci su počeli sticati kada ih je Sejan, Tiberijev pretorijanski prefekt, sve okupio u jednoj kasarni u sjevernom dijelu grada Rima. Pretorijanci su pratili cara i članove njegove porodice i dok su se oni nalazili u Rimu i kada su putovali van grada. Njihova vojna služba prvobitno je trajala dvanaest godina, ali je uskoro produžena na šesnaest. Pretorijanci su primali visoku platu, kao i česte i obilne \"darove\" (donativa).","url":"https://bs.wikipedia.org/wiki/Pretorijanci","thumbnail_url":null},{"id":"375779","type":"featured","language_code":"bs","title":"Evolucija čovjeka","summary":"Evolucija čovjeka je proces promjene i razvoja, odnosno evolucije, putem kojeg se ljudska bića pojavljuju kao posebna biološka vrsta. Proučavanje ljudske evolucije uključuje mnoge naučne discipline, naročito fizičku antropologiju, tj, bioantropologiju i genetiku. Izraz čovjek (lat. homo), odnosi se na biološki rod Homo. Proučavanje ljudske evolucije obično uključuje i druge hominide, poput australopitēkâ (Australopithecus), njihovih srodnika i predaka.Evolucija primatâ počinje u geološkom razdoblju kasne krede. Prema izvršenim genetičkim proučavanjima, primati su se počeli odvajati od ostalih sisara prije 85 miliona godina, a prvi sigurni fosili primatâ pojavljuju se u paleocenu prije 55 miliona godina. Rod hominida ili velikih čovjekolikih majmuna odvaja se od roda Hylobatidae u razdoblju od 15-20 miliona godina, a prije 14 miliona godina Ponginae ili orangutani odvajaju se od roda Homo.\nDvonožno hodanje ili bipedalizam je bilo najvažnije prilagođavanje tribusa hominina. Smatra se da su prvi dvonožni hominini bili Sahelanthropus tchadensis ili Orrorin, dok se potpuno dvonožni Ardipithecus pojavio nešto kasnije. Preci gorila i čimpanzi odvajaju se otprilike u istom razdoblju, tako da su Sahelanthropus ili Orrorin vjerovatno naši posljednji zajednički biološki preci. Prvi dvonožni majmuni najzad evoluiraju u rod Australopithecus (potporodica Australopithecinae) i poslije u rod Homo.\nPrva dokumentirana vrsta roda Homo bio je Homo habilis koji se pojavio prije otprilike 2,3 miliona godina. Homo habilis prva je vrsta kod koje je sa sigurnošću dokazano korištenje kamenog oruđa. Volumen mozga prvih hominina bio je otprilike jednak onom savremenih čimpanzi. Tokom kasnijih razdoblja došlo je do razvoja mozga i povećanja njegove zapremine, tzv. procesa encefalizacije. Fosilni ostaci dokazuju da se s pojavom vrste Homo erectus volumen neurokranija udvostručio u odnosu na prve hominine i dosegao do oko 850 cm3. Homo erectus i Homo ergaster bili su prvi hominini koji su napustili Afriku i raširili se po Aziji i Evropi prije oko 1,8-1,3 miliona godina. Pretpostavlja se da su to bile prve vrste koje su koristile vatru i složeno oruđe. Po posljednjoj paleoantropološkoj Teoriji novijeg afričkog porijekla (engl. Recent African Ancestry theory) poznatoj i kao teorija napuštanja Afrike (engl. Out of Africa theory), anatomski savremeni ljudi su se razvili u Africi vjerovatno iz oblika na razini Homo heidelbergensis i napustili Afriku prije 100.000 do 50.000 godina, potisnuvši tako lokalne starosjedilačke vrste Homo erectus i Homo neanderthalensis (neandertalac).\nPrvi predstavnik anatomski savremenog čovjeka bio je tzv. arhajski Homo sapiens koji se pojavio u razdoblju prije 400.000 do 250.000 godina, kad je populacija neandertalaca postupno iščezavala. Savremeni genetički dokazi ukazuju da više haplotipa, u genetičkom kodu sadašnjih ljudi koji nisu iz Afrike, potiče od DNK neandertalaca i drugih hominina, kao npr. \"denisovskog čovjeka\". Otprilike 6 % sadašnjeg genskog koda neafričkih naroda može se pripisati drugim vrstama hominina, naročito neandertalcima, dokazujući tako da je dolazilo do asimilacije arhaičnih i modernih ljudi, odnosno stapanja različitih vrsta rodova Homo.Anatomski savremeni ljudi evoluirali su iz arhajske vrste Homo sapiens koja se ponegdje označava i kao pdvrsta Homo sapiens presapiens da bi se naglasio nastavak zamjene sa Homo sapiens sapiensom. Arhajski pračovjek se pojavio u u srednjem paleolitu, otprilike prije oko 200.000 godina. Njegovu epohu obilježava evolucijska novost u živom svijetu: pojava simboličkog komuniciranja, jezika i umjetnosti, te specijaliziranog kamenog oruđa. To se dogodio prije otprilike 50.000 godina, iako postoje pretpostavke da su se ovi oblici ponašanja možda pojavili s pojavom anatomski savremenih ljudi.","url":"https://bs.wikipedia.org/wiki/Evolucija_%C4%8Dovjeka","thumbnail_url":"https://upload.wikimedia.org/wikipedia/commons/thumb/1/12/CollapsedtreeLabels-simplified.svg/150px-CollapsedtreeLabels-simplified.svg.png"},{"id":"37598","type":"featured","language_code":"bs","title":"Jakov I, kralj Engleske","summary":"Jakov VI i I   (19. juni 1566.- 27. mart 1625.) bio je škotski kralj, te prvi engleski i irski kralj iz dinastije Stuart. Njegova vladavina u Škotskoj nije bila problematična, ali je došavši na englesko prijestolje naišao na razne poteškoće. Zbog svoje sklonosti samovlasti i dovođenju na dvor svojih miljenika, sa kojima je imao vrlo intimne odnose, a zbog čega se sumnjalo da je homoseksualac. Jakov je bio prilično nepopularan engleski vladar. Nerijetko je zanemarivao državne poslove i umjesto njima svoje vrijeme je posvećivao raznim hobijima, poput lova, a njegov dvor redovno su potresali skandali, što je zasjenjivalo Elizabetinu pažljivo konstruisanu monarhiju. Zbog svoje nesposobnosti u upravljanju financijama dolazio je tokom vladavine u sukobe sa parlamentom i stvorio temelje za građanski rat koji je nastupio tokom vladavine njegova sina Karla I. Tokom njegove vladavine vlast je bila relativno stabilna, a vjerska politika do 1605. godine tolerantna.\nBio je jedan od najintelektualnijih engleskih vladara i autor dva teološka dijela, The Trew Law of Free Monarchies i Basilikon Doron, u kojima objašnjava božansko pravo vladara. Nastavio je tolerantnu Elizabetinu politiku u nauci i umjetnosti, te poticao njihov razvoj. Zahvaljujući njegovoj sklonosti nauci za njegovo ime se veže epitet \"najmudrija budala u kršćanskom svijetu\".","url":"https://bs.wikipedia.org/wiki/Jakov_I,_kralj_Engleske","thumbnail_url":"https://upload.wikimedia.org/wikipedia/commons/thumb/7/72/James_I_of_England_by_Daniel_Mytens.jpg/150px-James_I_of_England_by_Daniel_Mytens.jpg"},{"id":"37673","type":"featured","language_code":"bs","title":"Volkswagen","summary":"Volkswagen (fon. folksvagen), skr. VW (fon. fau-ve), njemački je proizvođač automobila sa sjedištem u Wolfsburgu, savezna pokrajina Donja Saksonija. Osnovan je 1937. i proizvodi najprodavanije automobile istoimene Volkswagen grupacije, holding preduzeća koje je osnovano 1975. s ciljem daljnjeg razvoja ove kompanije.\n\nPrema statistici iz 2015. godine, Volkswagen je bio na drugom mjestu sa 9,993,600 proizvedenih automobila odmah iza japanskog proizvođača automobila Toyota sa 10,083,783 proizvedenih automobila.Volkswagen ima tri automobila na spisku 10 najprodavanijih automobila svih vremena, a to su: Golf, Buba i Passat. Ovaj podatak se može naći na internet stranici pod nazivom 24/7 Wall St. S ova tri automobila Volkswagen ima više automobila na spisku onih koji se i dalje proizvode nego bilo koji drugi proizvođač.Volkswagen doslovno na njemačkom znači \"narodni auto\". Njihov trenutni međunarodni reklamni slogan jest njemački: \"Das Auto\" (\"/Taj/ automobil\").","url":"https://bs.wikipedia.org/wiki/Volkswagen","thumbnail_url":"https://upload.wikimedia.org/wikipedia/commons/thumb/6/6d/Volkswagen_logo_2019.svg/150px-Volkswagen_logo_2019.svg.png"},{"id":"37674","type":"featured","language_code":"bs","title":"Audi","summary":"Audi AG je njemački proizvođač automobila koji dizajnira, proizvodi, prodaje i distribuira luksuzne automobile. Sjedište kompanije nalazi se u Ingolstadtu, Bavarska, Njemačka. Audijeva brendirana vozila se proizvode u devet proizvodnih pogona širom svijeta.\nTemelji kompanije su složeni, od ranog 20. vijeka i početnih preduzeća (Horch i Audiwerke) koje je osnovao inženjer August Horch; i dva druga proizvođača (DKW i Wanderer), sve do osnivanja Auto Unije 1932. godine. Moderna era Audija počela je 1960-ih kada je Auto Uniju preuzeo Volkswagen od Daimler-Benza. Nakon ponovnog pokretanja brenda \"Audi\" uvođenjem serije Audi F103 1965. godine, Volkswagen je spojio Auto Uniju sa NSU Motorenwerke 1969. godine, tako načinivši današnji oblik kompanije.\nNaziv kompanije je zasnovan na latinskom prijevodu prezimena osnivača, August Horch. Na njemačkom hören znači \"slušati\", dok je na latinskom \"audi\" imperativ jednine (bos. \"slušaj!\", njem. \"Höre!\" ili čak \"Horch!\"). Od četiri prstena Audijevog znaka svaki predstavlja jednu od četiri autokompanije koje su uvezane zajedno da kreiraju Audijevu kompaniju prethodnicu, Auto Uniju. Audijev slogan je \"Vorsprung durch Technik\", što znači \"napredak kroz tehnologiju\". Ipak, od 2007. godine Audi USA je koristio slogan \"istina u inženjerstvu\". Audi je među najprodavanijim luksuznim automobilima u svijetu.","url":"https://bs.wikipedia.org/wiki/Audi","thumbnail_url":"https://upload.wikimedia.org/wikipedia/commons/thumb/9/92/Audi-Logo_2016.svg/150px-Audi-Logo_2016.svg.png"},{"id":"379869","type":"featured","language_code":"bs","title":"Birdman","summary":"Birdman (ili Neočekivana vrlina neznanja) je američki film u žanru crne komedije i drame snimljen 2014. Koscenarist, producent i režiser je bio Alejandro González Iñárritu. Glavne uloge tumače Michael Keaton, Zach Galifianakis, Edward Norton, Andrea Riseborough, Amy Ryan, Emma Stone i Naomi Watts. Keaton igra holivudskog glumca na zalasku karijere poznatom po svojoj herojskoj ulozi u borbi da na Broadway postavi adaptaciju priče Raymonda Carvera.\nBirdman je otvorio 71. Međunarodni filmski festival u Veneciji, gdje je premijerno prikazan 27. augusta 2014. godine, u konkurenciji za Zlatnog lava. 17. oktobra 2014. godine dobio je ograničeno izdanje u Sjedinjenim Državama, a široko izdanje je imao 14. novembra. Za distribuciju je bio zadužen Fox Searchlight Pictures. Film je zaradio više od 72 miliona dolara širom svijeta.\nBirdman je dobio odlične ocjene kritike, a imenovan je jednim od najboljih filmova 2014. godine od strane raznih organizacija, uključujući i Američki filmski institut i National Board of Review. Bio je nominiran za Zlatni globus na 72. ceremoniji, u kategorijama za najbolji film - komedija ili mjuzikl, režiju, filmsku muziku a osvojio je nagradu za najbolji scenarij. Keaton je osvojio nagradu za najboljeg glumca, dok su Norton i Stone bili u konkurenciji za najboljeg sporednog glumca i najbolju sporednu glumicu respektivno. Na 87. dodjeli \"Oscara\", Birdman je dobio ukupno devet nominacija, i zajedno sa filmom Grand Budapest Hotel, ima najviše nominacija uključujući i nagraduza najbolji film, režiju, originalni scenarij. U glumačkim kategorijama nominacije su dobili Keaton, Norton i Stone.","url":"https://bs.wikipedia.org/wiki/Birdman","thumbnail_url":null},{"id":"381497","type":"featured","language_code":"bs","title":"Svjetski kup u biatlonu","summary":"Svjetski kup u biatlonu je niz takmičenja u biatlonu, koja se organiziraju u zimskom periodu pod okriljem Međunarodnog biatlonskog saveza (IBU). Prvo službeno takmičenje održano je u konkurenciji muškaraca 1978, a u ženskoj 1987. Osim vrednovanja u ukupnom plasmanu, od 1998. vode se rezultati i određuju pobjednici u pojedinim disciplinama, kao i u Kupu nacija, tabeli sa zbirom svih bodova po nacionalnim biatlonskim savezima.","url":"https://bs.wikipedia.org/wiki/Svjetski_kup_u_biatlonu","thumbnail_url":"https://upload.wikimedia.org/wikipedia/commons/thumb/3/39/Bailly-Wilhelm-Akhatova.jpg/150px-Bailly-Wilhelm-Akhatova.jpg"},{"id":"38203","type":"featured","language_code":"bs","title":"Queen","summary":"Queen je britanska rock grupa formirana 1970. u Londonu. Grupu su osnovali Brian May, Freddie Mercury i Roger Taylor. John Deacon se grupi pridružuje sljedeće godine. Queen se probija na rock-scenu 1970-ih i bili su najuspješnija britanska rock-grupa u protekle tri decenije.\nBili su poznati po tome što su uveli potpuno novu vrstu pristupa muzici, pjevačke harmonije i pridonijeli su aktivnom učešću publike u njihovim nastupima uživo. Mnogi ih smatraju rock grupom sa najboljim nastupom uživo.\nQueen je imao solidan uspjeh ranih 1970-ih sa albumima Queen i Queen II, ali izdavanjem albuma Sheer Heart Attack 1974. Queen je doživio međunarodni uspjeh. Svi naredni albumi su držali vrhove svjetskih top lista širom svijeta. Od 1973. izdali su 15 studijskih albuma, 5 albuma uživo i mnoge kompilacijske albume. Do 2004. prodali su više od 300 miliona primjeraka širom svijeta, uključujući više od 35,5 miliona samo u Sjedinjenim Američkim Državama.\nNakon smrti Freddieja Mercuryja i odlaska Johna Deacona u zasluženu penziju 2000-ih May i Taylor počeli su sarađivati s Paulom Rodgersom, pod nazivom Queen + Paul Rodgers.","url":"https://bs.wikipedia.org/wiki/Queen","thumbnail_url":"https://upload.wikimedia.org/wikipedia/commons/thumb/4/4e/Queen_-_montagem.png/150px-Queen_-_montagem.png"},{"id":"38241","type":"featured","language_code":"bs","title":"Filatelija u Bosni i Hercegovini","summary":"Filatelija u Bosni i Hercegovini (filatelija - skupljanje poštanskih i taksenih maraka, koverti i pečata, grč. filos: prijatelj + telos: carina, novac, daća) svoje početke veže za izdavanje prvih poštanskih maraka na ljeto 1879. godine. Okupacijom od strane Austro-Ugarske monarhije dolazi do izdavanja posebnih poštanskih maraka za teritoriju Bosne i Hercegovine, 1. jula 1879. Prva poštanska marka je sive boje u nekoliko varijanti, prikazuje dvoglavog austrougarskog orla sa grbom i ima vrijednost jednog novčića (njemački: Kreuzer).\nDanas u BiH postoje tri pošte koje izdaju marke u zajedničkoj valuti konvertibilnoj marki (KM) ili BAM i koje vrijede u cijeloj Bosni i Hercegovini. Osim BiH postoji još nekoliko zemalja u Evropi i svijetu koje imaju nekoliko pošta (Andora, Australija, Kipar, Velika Britanija, Danska, Indonezija, Kina, Francuska, Srbija, Hrvatska, Italija i dr.). Razlozi izdavanja različitih markica i postojanja više pošta u tim državama su višestruki počevši od geografskih, političkih, historijskih pa do mnogih drugih. Uzrok postojanja tri pošte u BiH je raspad Jugoslavije i ratovi koji su uslijedili, što je dovelo do potrebe za kontaktima među stanovništvom, transferom novca itd, jer su poštanske pošiljke iz Evrope uglavnom dolazile privatnim kanalima ili preko pošta susjednih zemalja, sa obaveznom naznakom entiteta.\nJoš jedna specifičnost poštanskog saobraćaja u nekim gradovima BiH su postojanje dvije pošte udaljene manje od kilometra u kojima se mogu kupiti dvije vrste poštanskih markica (Sarajevo,  Vitez, Mostar, Novi Travnik, Gornji Vakuf itd). U literaturi se takav slučaj spominje u Ujedinjenim Arapskim Emiratima i Omanu u pograničnom dijelu. Ta specifičnost se odrazila na relativno visoku potražnju bosanskohercegovačkih markica u Evropi, ali i na razvoj grafičkog dizajna i originalnih ideja što je proizvelo visok kvalitet markica. Sličan primjer je Čehoslovačka, koja je nakon raspada iznjedrila dvije pošte visokog kvaliteta. Suprotan primjer je njemačka pošta koja je nakon ujedinjenja i privatizacije izgubila na kvalitetu i dizajnu markica.","url":"https://bs.wikipedia.org/wiki/Filatelija_u_Bosni_i_Hercegovini","thumbnail_url":"https://upload.wikimedia.org/wikipedia/bs/thumb/4/4d/Bh22.jpg/150px-Bh22.jpg"},{"id":"382535","type":"featured","language_code":"bs","title":"Besramnici","summary":"Besramnici (eng. Shameless) američka je televizijska serija s elementima komedije i drame koja se prikazuje na američkom kablovskom kanalu Showtime. Adaptacija je istoimene britanske serije, a radnja je smještena u susjedstvu Canaryville u Chicagu, saveznoj državi Illinois, mada se serija snima u Los Angelesu s nekoliko vanjskih scena snimljenih u Chicagu.","url":"https://bs.wikipedia.org/wiki/Besramnici","thumbnail_url":null},{"id":"383060","type":"featured","language_code":"bs","title":"Wimbledon FC","summary":"Wimbledon Football Club je bivši nogometni klub iz Londona, Engleska. Osnovan je 1889. godine kao Wimbledon Old Centrals i igrao je u stadionu Plough Lane od 1912. do 1991. Klub je bio član nižih liga za veći dio svoje historije. Imali su nadimak \"Donsi\" i kasnije \"Womblesi\", osvojili su Isthmiansku Ligu osam puta, FA Amateur kup jednom i Southern League tri puta zaredom između 1975. i 1977. nakon čega su postali član English Football League. Klub je brzo rasla iz nepoznanice tokom 1980tih i bili su promovisani u First Division 1986. god, samo četiri godine nakon što su bili u Fourth Division.\nWimbledonova \"Crazy Gang\"—tako nazvana zbog ekscentričnog ponašanja igrača—je osvojila finale FA kupa 1988, pobjeđujući pobjednike lige te sezone, Liverpool FC i postali treći klub koji je osvojio FA kup i FA Amateur kup. 1991. nakon izdanja Taylorovog izvještaja koje je preporučilo stadione sa samo sjedećim mjestima za klubove u prvoj ligi, Wimbledon je napustio Plough Lane da dijeli teren Selhurst Park sa Crystal Palaceom—prvobitno privremeni aranžman koji je trajao više od decenije. Klub je ostala u prvoj ligi i kasnije Premijer ligi dok nisu ispali 2000.\n2001. nakon što su odbili više lokalnih mjesta, klub je najavio namjeru da preseli klub 90 kilometara sjeverno u Milton Keynes. Plan da Wimbledon napusti južni dio Londona je bio nepopularan sa navijačima kluba i fudbala uopšte, ali nezavisna komisija Nogometnog saveza Engleske je dopustila preseljenje 27. maja 2002. Navijači kluba su stvorili novi klub, AFC Wimbledon koji je dobio veliku podršku. Wimbledon FC je odigrao prvu utakmicu u Milton Keynesu 2003. i promijenili su ime u Milton Keynes Dons 2004.","url":"https://bs.wikipedia.org/wiki/Wimbledon_FC","thumbnail_url":null},{"id":"384535","type":"featured","language_code":"bs","title":"Apokalipsa danas","summary":"Apokalipsa danas američki je epski avanturistički ratni film snimljen 1979. čija se radnja dešava za vrijeme Vijetnamskog rata. Producent i režiser filma je Francis Ford Coppola, a glavne uloge tumače Marlon Brando, Martin Sheen i Robert Duvall. Film prati lik američkog kapetana Benjamina L. Willarda (Sheen), zaduženog za specijalne operacije sa zadatkom da ubije odmetnutog i, pretpostavlja se, poludjelog pukovnika Waltera Kurtza (Brando), zapovjednika specijalnih jedinica.\nScenarij Johna Miliusa i Coppole djelimično se zasniva na romanu Josepha Conrada Srce tame. Za vrijeme snimanja filma postojali su mnogi  problemi. Ovi problemi su prikazani u dokumentarcu Srca tame: Apokalipsa režisera, i govori o gojaznom Brandu koji je dolazio na snimanja potpuno nespreman, zatim skupi setovi sa snimanja koje uništava jako nevrijeme, glavni glumac (Sheen) doživljava skoro fatalni srčani udar dok je snimao na lokaciji. Problemi su se nastavili i nakon snimanja - objavljivanje je odgađano nekoliko puta jer je Coppola ponovo montirao hiljade metara filmske trake.\nPo objavljivanju film je dobio mnoga priznanja. Mnogi kritičari ga smatraju jednim od  najvećih filmova ikada snimljenih. Film je nagrađen Zlatnom palmom na Filmskom festivalu u Cannesu 1979, a nominovan je za Oscara za najbolji film i Zlatni globus za najbolji film - drama. Magazin Sight and Sound rangirao ga je na 14. mjesto u njihovoj anketi o najvećim filmovima. Nacionalni filmski registar pri Kongresnoj biblioteci 2000. godine ocijenio ga je \"kulturno, historijski i estetski značajnim\", a izabran je za čuvanje u istoj biblioteci.","url":"https://bs.wikipedia.org/wiki/Apokalipsa_danas","thumbnail_url":null},{"id":"38628","type":"featured","language_code":"bs","title":"Karlo II, kralj Engleske","summary":"Karlo II (29. maj 1630 – 6. februar 1685) bio je engleski, škotski i irski kralj. Rojalisti smatraju da je Karlo de iure bio kralj od smaknuća svog oca Karla I, 30. januara 1649. godine na vrhuncu engleskog građanskog rata. Engleski parlament Karla nije tada proglasio kraljem, te je Engleska ušla u kratki interregnum kada se proglasila Republikom koju je predvodio Oliver Cromwell, ali ga je škotski parlament proglasio kraljem Škotske 5. februara 1649. godine. Cromwell je porazio Karla II u bici kod Worcestera 3. septembra 1651. godine, nakon čega je Karlo pobjegao u Evropu. Cromwell je postao virtuelni diktator Engleske, Škotske i Irske, a Karlo je proveo narednih devet godina u egzilu u Francuskoj i Španskoj Holandiji. Politička kriza koja je uslijedila nakon smrti Cromwella 1658. godine rezultirala je obnovom monarhije, a Karlo je bio pozvan da se vrati u Britaniju. Dana 29. maja 1660. godine na svoj 30. rođendan proglašen je kraljem Engleske, Škotske i Irske.\nNakon toga engleski parlament je donio zakon poznat kao Clarendon kod, čime je ponovo uspostavljena Engleska crkva. Karlo je pristao na Clarendon kod iako je zagovarao politiku vjerske tolerancije. Tokom njegove vladavine glavni problem vanjske politike je bio Drugi Anglo-holandski rat. Kako bi to riješio 1670. godine potpisao je tajni sporazum u Doveru sa svojim prvim rođakom francuskim kraljem Lujem XIV. Luj se složio da mu pomogne u Trećem Anglo-holandskom ratu, a Karlo je obećao da će Englesku pretvoriti u katoličku zemlju.\nKao i njegov otac, Karlo je većinu svoje vladavine proveo u borbi sa parlamentom, ali za razliku od vremena njegovog oca, napetosti nisu nikada dosegnule takav nivo neprijateljstava iz razloga što je Karlo izbjegavao nametanje novih poreza koji bi ga antagonizirali sa parlamentom i narodom. Njegovu vladavinu obilježio je i utjecaj vjerskih sukoba koji su se odvijali na kontinentu na unutrašnje prilike i prvi politički sukobi zametaka političkih stranaka u Engleskoj (Torijevaca (Tory – konzervativci) i Vigovaca (Whig – liberali).\nU braku nije imao preživjele djece, ali je zato imao brojnu nezakonitu djecu od kojih je priznao četrnaest. Bio je pokrovitelj i mecena mnogim umjetnicima, a na dvoru je oživio teatarske predstave i muzičke koncerte koji su u vrijeme Republike bili zabranjeni. Tokom života smatrali su ga prikrivenim katolikom, a na samrtnoj postelji se i preobratio. U narodu je poznat kao \"veseli vladar\" zbog svoje sklonosti ka uzbuđenjima i uživanjima. Naslijedio ga je njegov brat Jakov.","url":"https://bs.wikipedia.org/wiki/Karlo_II,_kralj_Engleske","thumbnail_url":"https://upload.wikimedia.org/wikipedia/commons/thumb/f/f6/Charles_II_of_England.jpeg/150px-Charles_II_of_England.jpeg"},{"id":"38679","type":"featured","language_code":"bs","title":"Jakov II, kralj Engleske","summary":"Jakov II i VII (14. oktobar 1633 – 16. septembar 1701) bio je posljednji katolički kralj Škota, Engleske, i Irske. Njegova vjera i težnja ka apsolutizmu učinile su ga nepopularnim među većinskim protestantskim stanovništvom, te na kraju dovela do njegovog zbacivanja sa trona.\nJakov VII i II je bio poznat po svojoj sklonosti apsolutizmu, te naporima da izgradi vjersku slobodu za svoje podanike. Obe njegove želje su, međutim, bile u suprotnosti sa željama engleskog parlamenta i većine njegovih podanika. Parlament je, zabrinut za rastući apsolutizam i opadajući autoritet Crkve Engleske, pronašao rješenje svojih problema u Jakovljevoj kćeri i zetu, Mariji i Vilimu, koji su pobijedivši Jakova u Slavnoj revoluciji sjeli na prijestolje kao jedini suvladari u historiji britanskih kraljevina.","url":"https://bs.wikipedia.org/wiki/Jakov_II,_kralj_Engleske","thumbnail_url":"https://upload.wikimedia.org/wikipedia/commons/thumb/d/da/James_II_%28Kneller%29.jpg/150px-James_II_%28Kneller%29.jpg"},{"id":"387006","type":"featured","language_code":"bs","title":"Eurosong 2016.","summary":"Eurosong 2016. bio je 61. izdanje Eurosonga. Održan je u Ericsson Globeu u Stockholmu (Švedska) zahvaljujući pobjedi Månsa Zelmerlöwa na Eurosongu 2015. u Beču (Austrija) s pjesmom \"Heroes\". Ovo je bio treći put da se takmičenje održalo u Stockholmu; takmičenja 1975. i 2000. održana su u ovom gradu, s tim da je takmičenje 2000. također održano u Globeu. Polufinalne večeri održane su 10. i 12. maja, dok je finalna večer održana 14. maja. Voditelji sve tri večeri bili su Måns Zelmerlöw i Petra Mede.\nPobijedila je ukrajinska predstavnica Jamala s pjesmom \"1944\". Ovo je druga pobjeda Ukrajine nakon Ruslaninog uspjeha na Eurosongu 2004. Ovo je bilo prvo takmičenje od uvođenja profesionalnog žirija 2009. na kojem je sveukupnim pobjednikom proglašena pjesma koja nije pobijedila ni po glasovima žirija ni po glasovima publike; plasirala se na 2. mjesto po rezultatima oba glasanja. Glasove žirija osvojila je australska predstavnica Dami Im s pjesmom \"Sound of Silence\", dok je glasove publike osvojio ruski predstavnik Sergej Lazarev s pjesmom \"You Are the Only One\". Ovo je prva pobjednička pjesma koja sadrži stihove na krimskotatarskom.\nNa takmičenju su učestvovale 42 zemlje. Nakon odsustva s nedavnih takmičenja, vratile su se Bosna i Hercegovina, Bugarska, Hrvatska i Ukrajina, dok se vratila i Australija koja je bila poseban gost na Eurosongu 2015. Portugal se povukao s takmičenja jer im nacionalni emiter nije dovoljno promovirao muzički sadržaj, dok se Rumunija morala povući s takmičenja zbog duga Evropskoj radiodifuzijskoj uniji (EBU-u). Ovo je bio prvi put od 1975. da se značajno promijeni sistem glasanja i to na sljedeći način: prvo su predstavljeni rezultati samo nacionalnog žirija svake države (s tim da se umjesto čitanja 8, 10 i 12 bodova, čitalo samo 12 bodova), a nakon toga su, obrnutim redoslijedom, predstavljeni rezultati publike iz svih zemalja učesnica.\nU finalu se plasiralo 26 zemalja, koje je po prvi put uživo prikazano u SAD-u. Češka se plasirala u finale takmičenja nakon pet neuspješnih pokušaja, dok se Bosna i Hercegovina i Grčka po prvi put nisu plasirale u finale. Australija se u finalu plasirala na 2. mjesto i time poboljšala svoj plasman u odnosu na prošlogodišnje takmičenje na kojem se ujedno i prvi put pojavila, dok se Bugarska plasirala na 4. mjesto i time poboljšala svoj plasman otkad se počela takmičiti, 2005. Justin Timberlake je izveo pjesme \"Rock Your Body\" i \"Can't Stop the Feeling!\" tokom čina u pauzi finala takmičenja. Takmičenje je pratilo 204 miliona gledalaca širom svijeta, čime je oboren rekord prošlogodišnjeg takmičenja za 5 miliona gledalaca.","url":"https://bs.wikipedia.org/wiki/Eurosong_2016.","thumbnail_url":"https://upload.wikimedia.org/wikipedia/commons/thumb/f/f1/ESC_2016_Map.svg/150px-ESC_2016_Map.svg.png"},{"id":"391643","type":"featured","language_code":"bs","title":"14. srednjobosanska udarna brigada","summary":"Četrnaesta srednjobosanska narodnooslobodilačka udarna brigada bila je brigada 11. krajiške divizije NOVJ. Formirana je 17. oktobra 1943. prema naređenju Operativnog štaba i Oblasnog komiteta KPJ za Bosansku krajinu od 15. oktobra iste godine. U njen sastav je uključen obnovljeni 4. krajiški narodnooslobodilački partizanski odred (kasnije Banjalučki), početkom februara 1943.","url":"https://bs.wikipedia.org/wiki/14._srednjobosanska_udarna_brigada","thumbnail_url":null},{"id":"3978","type":"featured","language_code":"bs","title":"William Shakespeare","summary":"William Shakespeare (fon. Vilijam Šekspir; 26. aprila 1564 – 23. april 1616) bio je engleski pjesnik, dramatičar i glumac. Često ga smatraju engleskim nacionalnim pjesnikom i po mnogima je najveći dramatičar svih vremena.\nShakespeare zauzima jedinstven položaj  u svijetu književnosti. Ostali pjesnici, kao što su Homer i Dante, i pisci kao što su Lav Tolstoj i Charles Dickens, prevazišli su nacionalne barijere, ali ugled nijednog od ovih pisaca se ne može porediti sa ugledom koji ima Šekspir. Njegove predstave koje je pisao krajem 16. vijeka i početkom 17. vijeka za pozorište sa malim repertoarom, sada se izvode i čitaju češće i u više zemalja nego ikad prije.","url":"https://bs.wikipedia.org/wiki/William_Shakespeare","thumbnail_url":"https://upload.wikimedia.org/wikipedia/commons/thumb/a/a2/Shakespeare.jpg/150px-Shakespeare.jpg"},{"id":"3979","type":"featured","language_code":"bs","title":"Ateizam","summary":"Ateizam je, u širem smislu, odbacivanje vjerovanja u postojanje jednog ili više božanstava. U užem smislu, to je stav da ne postoje božanstva. Suprotan je teizmu, koji u svom najširem obliku, zastupa uvjerenje u postojanje bar jednog božanstva.Termin \"ateizam\" potječe od grčke riječi θεος (odnosno \"atheos\"), koja u prijevodu znači \"bezbožništvo\". Prvobitno se koristio kao pežorativan termin za osobe koje su odbacivale vjerovanje u božanstva u odnosu na tadašnje opće vjerovanje u njihova postojanja. Uže značenje termina javilo se pojavom slobodoumlja, naučnog skepticizma i sve veće kritike religije. Prve osobe koje su se izjasnile riječju \"ateist\", živjele su u renesansnom periodu 18. stoljeća. Francuska revolucija poznata je po svom \"nezabilježenom ateizmu\", te je ovo bio prvi veći politički pokret u historiji koji je zagovarao vrhovnu vlast ljudskog razuma.Razlozi za nevjerovanje su mnogobrojni i zavise od toga je li kritika religije filozofske, društvene ili historijske prirode. Među njima su nedostatak materijalnih dokaza, problem zla, argument nedosljednih otkrivenja, odbijanje pojmova koji se ne mogu falsificirati i argument nevjerovanja. Iako pojedini ateisti koriste sekularnu filozofiju, ne postoji jedna ideologija ili princip ponašanja koji svi ateisti (treba da) slijede. Za pogled na svijet, mnogi se ateisti oslanjaju na teoriju Ockhamove oštrice prema kojoj filozoški teret dokazivanja ne pripada ateistima i oni ne trebaju opovrgnuti božanstva, već je do teističara da pruže racionalne činjenice i argumente za vjerovanje.Budući da postoje poprilično različite vrste ateizma, teško je definirati koliko je tačno ljudi ateistično. Organizacija Gallup International sprovela je nekoliko međunarodnih istraživanja po ovom pitanju. Njihova anketa iz 2015. ispitala je 64.000 osoba od kojih je 11% njih naglasilo da su \"uvjereni ateisti\", dok je anketa iz 2012. ukazala na znatno veći postotak od 13% osoba koji su bili \"uvjereni ateisti\", tj. osobe koje nemaju sumnje o nepostojanju božanstava. Starija BBC-jeva anketa iz 2004. navela je da je 8% svjetskog stanovništva ateistično. Drugi prosjeci pokazali su da ateisti čine 2% svjetskog stanovništva, dok se taj broj povećava na 12% ako se uvrste i ireligiozne osobe. Sudeći po drugim anketama, stopa ateizma najveća je u zapadnom svijetu, mada i tu cifre mogu znatno varirati. Naprimjer, stopa ateizma u SAD-u je 4%, dok je u Kanadi 28%. Prema nizu istraživanja Eurobarometra u Evropskoj uniji, ustanovljeno je da 20% stanovnika Evropske unije ne vjeruje u \"bilo kakvu duhovnu silu ili Boga\".","url":"https://bs.wikipedia.org/wiki/Ateizam","thumbnail_url":"https://upload.wikimedia.org/wikipedia/commons/thumb/b/ba/Atheismsymbol_endorsed_by_AAI.svg/150px-Atheismsymbol_endorsed_by_AAI.svg.png"},{"id":"4065","type":"featured","language_code":"bs","title":"Charles Darwin","summary":"Charles Robert Darwin (12. februar 1809 – 19. april 1882) bio je britanski naučnik koji je udario temelje modernoj teoriji evolucije pomoću koncepta razvijanja svih životnih oblika procesom prirodne selekcije. Darwin je rođen u mjestu Shrewsbury, grofovija Shropshire 12. februara 1809. godine kao peto dijete dobrostojeće engleske porodice. Njegov pradjed s majčine strane bio je uspješni trgovac porculanskom i lončarskom robom Josiah Wedgwood, a pradjed s očeve strane bio je u 18. vijeku dobro znani psiholog i učenjak Erasmus Darwin. Godine 1839. oženio se svojom rođakinjom Emmom Wedgwood, a nešto kasnije preselio se na malo imanje Down House izvan Londona. Tamo je sa suprugom podizao desetoro djece, od koje je troje umrlo u ranom djetinstvu.","url":"https://bs.wikipedia.org/wiki/Charles_Darwin","thumbnail_url":"https://upload.wikimedia.org/wikipedia/commons/thumb/8/8b/Hw-darwin.jpg/150px-Hw-darwin.jpg"},{"id":"411004","type":"featured","language_code":"bs","title":"Masakr u Bijeljini","summary":"Masakr u Bijeljini označava ubistva između 48 i 78 civila kojeg su počinile srpske paravojne grupe u Bijeljini tokom 1. i 2. aprila 1992. za vrijeme rata u Bosni i Hercegovini. Većina ubijenih bili su Bošnjaci. Ubijani su i pripadnici drugih naroda, kao i Srbi koje su lokalne vlasti smatrale nelojalnim. Ubistva su počinile lokalne paravojne grupe poznate kao Mirkovi četnici i Srpska dobrovoljačka garda (SDG, poznata i kao Arkanovi tigrovi, srbijanska paravojna grupa koju je predvodio Željko Ražnatović aka Arkan). SDG je bila pod komandom Jugoslavenske narodne armije (JNA), koju je kontrolirao tadašnji predsjednik Srbije Slobodan Milošević.\nU septembru 1991, vlada samoproglašene Srpske Republike Bosne i Hercegovine proklamirala je srpsku autonomnu oblast sa sjedištem u Bijeljini. U martu 1992, referendum o nezavisnosti Bosne i Hercegovine prošao je ogromnom podrškom Bošnjaka i Hrvata, dok je dobar dio Srba bojkotirao glasanje ili im je glasanje spriječeno kroz samoproglašene vlasti. Slabo organizirana, lokalna bošnjačka paravojna grupa Patriotska liga uspostavljena je kao odgovor na proklamiranje Srpske Republike Bosne i Hercegovine. Na 31. mart, Partiotska liga u Bijeljini je izazvala borbu lokalnih Srba i SDG-a. Na 1–2. april, SDG i JNA su preotele Bijeljinu uz malo otpora; ubistvima, silovanjima, pretresima kuća i pljačkanjima imovine. Ove poteze je opisao historičar genocida, prof. Eric D. Weitz na Gradskom koledžu u New Yorku. Profesor Michael Sells na Univerzitetu u Chicagu zaključio je da su [paravojnici] dovedeni da izbrišu historiju kulture bošnjačkog naroda Bijeljine.\nOko 3. aprila, Vojska Republike Srpske uklonila je tijela masakriranih u očekivanju dolaska delegacije Vlade Republike Bosne i Hercegovine sa zadatkom istrage o tome šta se dogodilo. Jedan dio izvora iznio je broj ubijenih civila na stotine ili moguće hiljadu, ali su Haški tribunal (ICTY) i tužilaštvo Republike Srbije za ratne zločine bili samo u mogućnosti potvrditi između 48 i 78 ubistava. Poslijeratne istrage su dokumentirale ubistva nešto iznad 250 civila svih etniciteta u općini Bijeljina tokom rata. Nakon masakra, uslijedila je kampanja masovnog etničkog čišćenja nesrpskog stanovništa, sve su džamije porušene, a uspostavljeno je devet logora. Većina žrtava ubistava u Bijeljini nije zvanično popisana kao civilna žrtva rata, nego im se kao razlog smrti navodi \"prirodna smrt.\"\nOd decembra 2014, lokalni sudovi nisu nikoga gonili za ubistva, niti ijedan pripadnik SDG nije proceusuiran za bilo koji zločin koje je jedinica vršila u Bijeljini ili drugdje u Hrvatskoj ili Bosni i Hercegovini. Miloševića je Haški tribunal optužio i osudio za iznošenje genocidne kampanje koja uključuje Bijeljinu i druge lokacije, ali je umro tokom procesa. Lideri Republike Srpske Biljana Plavšić i Momčilo Krajišnik su osuđeni za protjerivanje i prisilna premještanja u etničkom čišćenju koje je pratio masakr. Radovan Karadžić, bivši predsjednik Republike Srpske, služi kaznu za masakr i ostale zločine protiv čovječnosti izvršene u Bijeljini. Na kraju rata, manje od 2.700 Bošnjaka je i dalje živjelo u općini u odnosu na prijeratnu populaciju od 30.000. Srbi u Bijeljini slave 1. april kao tzv. \"dan odbrane grada\", a ulice u gradu nose imena po pripadnicima SDG.","url":"https://bs.wikipedia.org/wiki/Masakr_u_Bijeljini","thumbnail_url":"https://upload.wikimedia.org/wikipedia/bs/thumb/2/2c/Ron_Haviv_-_Massacre_in_Bijeljina.jpg/150px-Ron_Haviv_-_Massacre_in_Bijeljina.jpg"},{"id":"411010","type":"featured","language_code":"bs","title":"Slavko Avsenik","summary":"Slavko Avsenik (26. novembar 1929. Begunje na Gorenjskem – 2. juli 2015. Ljubljana), bio je međunarodno priznati muzičar na harmonici i kompozitor iz Slovenije.\n\nGodine 1953. Slavko Avsenik i njegov brat Vilko osnovali su muzičku grupu \"Ansambl braće Avsenik\", koji će imati veliki uticaj na muziku Slovenije, Austrije i Njemačke u decenijama koje su slijedile. Muzički stil ove grupe je imao nadimak \"Oberkrainer\" (njemački naziv za područje Kranjske u Sloveniji). Tokom njihovog aktivnog muzičkog djelovanja braća Avsenik su snimili stotine vlastitih kompozicija koje su postale središnji element u slovensko-američkom polka repertoaru. Njegov \"Oberkrainer\" zvuk je postao jedno od glavnih sredstava etničkog muzičkog izraza za Sloveniju, Njemačku, Austriju ,Švicarsku i više zemalja Beneluksa, gdje su nastale na stotine alpskih muzičkih orkestara u tom procesu. Slavko Avsenik je sa ovom grupom nastupao pred milionima gledalaca, uključujući i šefove država, na radiju i televiziji i svirao na hiljade koncerata. Prodao je više od 30 miliona ploča, te zaradio 31 zlatnu ploču, dvije dijamantske i jednu platinastu.\nNjegova najpopularnija polka je \"Na Golici\" (njem. Trompetenecho) koju je komponovao i objavio 1955. godine i za koju se vjeruje da je najčešće izvođena instrumentalna kompozicija u svijetu. Neki od najznačajnijih događaja u njegovoj bogatoj muzičkoj karijeri su nastup na Olimpijskom stadionu u Berlinu 1961. godine pred više od 80 000 gledalaca, te koncertne turneje po SAD-a i Kanadi 1970. i 1985. godine,\nkao i jednočasovni direktan prenos specijalne emisije Njemačke televizije pod nazivom \"Es ist so schön ein Musikant zu sein\" (bos. Tako lijepo je biti muzičar). \nSlavko Avsenik je sarađivao sa svojim bratom Vilkom sa kojim je komponovao blizu 1000 originalnih kompozicija koje danas predstavljaju sastavni dio naslijeđa slovenskog stila u narodnoj muzici.\nMeđu ljubiteljima njegove muzike i brojnim muzičkim kritičarima, Slavko je poznat pod nadikom Johann Strauss dvadesetog vijeka.\n\n","url":"https://bs.wikipedia.org/wiki/Slavko_Avsenik","thumbnail_url":"https://upload.wikimedia.org/wikipedia/commons/thumb/9/98/Slavko_Avsenik_1961.jpg/150px-Slavko_Avsenik_1961.jpg"},{"id":"4114","type":"featured","language_code":"bs","title":"Pakleni šund","summary":"Pakleni šund (engleski: Pulp Fiction) američki je film  Quentina Tarantina iz 1994. za koji je napisao i scenario, zajedno s Rogerom Avaryjem. Poznat je po nelinearnoj radnji, eklektičnom dijalogu, ironičnoj mješavini humora i nasilja i referenci iz filma i popularne kulture. Nominiran je za sedam Oscara, uključujući najbolji film; Tarantino i Avery osvojili su nagradu za najbolji originalni scenario. Na Filmskom festivalu u Cannesu nagrađen je Zlatnom palmom. Veliki komercijalni uspjeh revitalizirao je karijeru glavnog glumca,  Johna Travolte, koji je bio nominiran za Oscara, kao i Samuel L. Jackson i Uma Thurman.\nNaslov filma odnosi se na šund časopise i tvrdo kuhane kriminalističke romane iz sredine 20. stoljeća, poznate po slikovitim opisima nasilja i ispraznim dijalozima. Radnja je, kao i u drugim Tarantinovim djelima, nelinearna. Kritičari su film zbog njegove samoreflektivnosti i nekonvencionalne strukture nazvali prvim primjerom postmodernog filma. Pakleni šund poslužio je kao inspiracija za mnoge kasnije filmove koji su preuzeli mnoge elemente njegova stila. Priroda njegove produkcije, marketinga i distribucije i naknadne profitabilnosti snažno su utjecali na područje nezavisne kinematografije. Film je 2013. godine izabran na čuvanje u Nacionalnom filmskom registru u Kongresnoj biblioteci kao \"kulturno, historijski i estetski značajan\".","url":"https://bs.wikipedia.org/wiki/Pakleni_%C5%A1und","thumbnail_url":null},{"id":"412372","type":"featured","language_code":"bs","title":"Elementarno","summary":"Elementarno (prevedeno i kao Sherlock i Watson) jest američka krimi-serija koja predstavlja modernizaciju priča o Sherlocku Holmesu, čiji je autor Arthur Conan Doyle. Autor serije jest Robert Doherty, a glavne uloge tumače Jonny Lee Miller kao Holmes i Lucy Liu kao dr. Joan Watson. Prva epizoda u SAD-u emitirana je 27. septembra 2012, a radnja serije smještena je u New York City, gdje je većinom i snimana. S 24 epizode po sezoni, do kraja druge sezone Miller je postao glumac koji je najviše puta glumio Sherlocka Holmesa na televiziji i(li) filmu, nadmašivši Jeremyja Bretta (41 TV-epizoda) i Eillea Norwooda (47 nijemih filmova).Serija prati Holmesa, ovisnika na rehabilitaciji i bivšeg konsultanta u Scotland Yardu, koji pomaže Njujorškoj policiji u rješavanju zločina. Njegova ravnodušnost prema policijskim procedurama često ga dovodi u sukob s kapetanom Thomasom Gregsonom (Aidan Quinn) iako njih dvojica i dalje pokazuju uzajamno poštovanje. Holmesova pomoćnica je dr. Joan Watson, koja je u početku bila zadužena da nadzire Holmesovu rehabilitaciju. Ona je bivša hirurginja, a unajmio ju je Sherlockov otac kako bi mu pomogla u rehabilitaciji. Njih dvoje kasnije počinju zajedno raditi na Holmesovim slučajevima i Watson na kraju postaje Holmesova pripravnica, a zatim ravnopravna partnerica. U seriji je prikazan i Holmesov dugoročni sukob s njegovom smrtnom neprijateljicom i bivšom djevojkom Jamie Moriarty (Natalie Dormer). U ostalim ulogama pojavljuju se Jon Michael Hill kao detektiv Marcus Bell, Rhys Ifans kao Sherlockov brat Mycroft i John Noble kao Sherlockov otac Morland.\nPrije premijernog prikazivanja serija je naišla na određene kritike na račun toga što blisko prati BBC-jevu modernizaciju Doyleovih djela, seriju Sherlock. Nakon premijere naručena je puna sezona, a kasnije i još dvije dodatne epizode. Dvodijelna premijera druge sezone djelomično je snimljena u Londonu. Kritičari su otad dobro primili seriju, pohvalivši izvedbu glumaca, scenarij i novi pristup izvornom materijalu.\nSedma i posljednja sezona počela je 23. maja 2019, a završila 15. augusta iste godine.","url":"https://bs.wikipedia.org/wiki/Elementarno","thumbnail_url":null},{"id":"413291","type":"featured","language_code":"bs","title":"Igra prijestolja","summary":"Igra prijestolja (engleski: Game of Thrones) jest američka TV-serija epske fantastike koju su napravili David Benioff i D. B. Weiss. Adaptacija je romanâ iz serijala Pjesme leda i vatre, čiji je autor George R. R. Martin. Ime je dobila po nazivu prvog romana. Snima se u filmskom studiju \"Titanic\" u Belfastu i na lokacijama u Hrvatskoj, Islandu, Kanadi, Malti, Maroku, SAD-u, Sjevernoj Irskoj, Škotskoj i Španiji. Premijerno je prikazana 17. aprila 2011. na HBO-u u SAD-u, a najnovija sezona završila se 27. augusta 2017. Serija će se završiti osmom sezonom 2018. ili 2019.Radnja serije smještena je na fiktivnim kontinentima Zapadnih zemalja i Essosa i prati razne isprepletene priče velikog broja likova. Osim pojedinačnih, prati i tri veće radnje. Prva je borba nekoliko dinastija za Željezno prijestolje, dok se druge porodice bore da budu nezavisne. Druga je pokušaj posljednjeg potomka velike dinastije da vrati prijestolje. Treća se bavi opasnošću od predstojeće zime i dolasku mitskih bića sa Sjevera.\nSerija je privukla rekordni broj gledalaca na HBO-u i pridobila ljubitelje širom svijeta. Dobila je pozitivne kritike, te je posebno istaknuta izvedba, složenost likova, obim priče i kvalitet scenarija, ali je naišla i na određene kritike na račun toga što često sadrži golotinju, nasilje i seksualno nasilje. Nagrađivana je s 38 Emmyja, što je više od bilo koje druge serije koja se prikazuje u udarnom terminu, od kojih se izdvaja Emmy za najbolju dramsku seriju 2015. i 2016. Serija je također osvojila nagradu \"Peabody\" (2011), tri nagrade \"Hugo\" za najbolju dramu (2012–2014) i četiri nominacije za Zlatni globus u kategoriji najbolje dramske serije (2012 i 2015–2017). Iz redova glumačke ekipe Peter Dinklage osvojio je Zlatni globus za najboljeg sporednog glumca u seriji, mini seriji ili televizijskom filmu i dva Emmyja za najboljeg sporednog glumca u dramskoj seriji za ulogu Tyriona Lannistera, a za Emmyja su nominirani sljedeći glumci: Lena Headey, Emilia Clarke, Kit Harington, Maisie Williams, Diana Rigg i Max von Sydow.","url":"https://bs.wikipedia.org/wiki/Igra_prijestolja","thumbnail_url":null},{"id":"413553","type":"featured","language_code":"bs","title":"Bizantijska umjetnost","summary":"Bizantijska umjetnost je naziv za umjetničko stvaralaštvo istočnog dijela Rimskog Carstva koje je pored  antičke Grčke u kulturnom kontekstu povezivalo i područja istočnog Sredozemlja, Balkanskog poluostrva, Sirije, Sjeverne Afrike, Italije, a kasnije i veliki dio Istočne Evrope (Bugarska, Rusija, Ukrajina). \nTokom 11 vijekova postojanja Bizantijskog Carstva ova vrsta umjetnosti je započela kao rana hrišćanska umjetnost tokom kasne antike pa sve do pada Konstantinopolja 1453. godine u ruke Osmanlijskog Carstva. \nMeđutim, bizantijska umjetnost je nastavila sa svojom aktivnošću i nakon ovog događaja, vjerno slijedeći bizantijsku tradiciju, samo što je njeno okruženje tada bilo islamsko. Tokom svog razvoja u Srednjem vijeku bizantijska umjetnost je bila važan činilac u ukupnom procesu stvaranja posebnog istočnjačkog identiteta Bizantijskog Carstva u odnosu na Rim.","url":"https://bs.wikipedia.org/wiki/Bizantijska_umjetnost","thumbnail_url":"https://upload.wikimedia.org/wikipedia/commons/thumb/a/a2/Christ_Pantocrator_Deesis_mosaic_Hagia_Sophia.jpg/150px-Christ_Pantocrator_Deesis_mosaic_Hagia_Sophia.jpg"},{"id":"428716","type":"featured","language_code":"bs","title":"Sjevernoirski sukob","summary":"Sjevernoirski sukob (irski: Na Trioblóidí; engleski: The Troubles) bio je etničko-nacionalistički sukob u Sjevernoj Irskoj tokom druge polovine 20. vijeka. Smatra se gerilskim i sukobom slabog intenziteta. Nasilje je počelo u kasnim 1960-im i smatra se da se završilo sporazumom iz Belfasta 1998. Iako se sukob odvijao u Sjevernoj Irskoj, došlo je do nasilja i u Irskoj, Engleskoj i kontinentalnoj Evropi.\nSukob je primarno bio političke i nacionalističke prirode, podstaknut historijskim dešavanjima. Također je imao etničku i sektašku dimenziju, iako nije bio religijski sukob. Ključni uzrok sukoba bio je ustavni status Sjeverne Irske. Unionisti i lojalisti, koji su uglavnom protestanti i smatraju se Britancima, zalažu se za ostanak Sjeverne Irske u Ujedinjenom Kraljevstvu. Nacionalisti i republikanci, koji su uglavnom Irci katolici, zalažu se za ujedinjenje Sjeverne Irske sa Republikom Irskom.\nSukob je počeo tokom političke kampanje Sjevernoirske asocijacije za ljudska prava kako bi se završila diskriminacija unionističke, protestanske vlade i policije nad katolicima. Unionisti su se ovoj kampanji suprostavili izazivanjem nereda, što je dovelo do raspoređivanja britanskih trupa širom Sjeverne Irske u cilju zaštite katoličkog stanovništva kao i do sukoba koji će trajati 3 decenije.\nGlavni učesnici u sukobu su bili republikanske i lojalističke paravojske, britanske sigurnosne snage i politički aktivisti i političari. Sigurnosne snage Republike Irske igrale su malu ulogu. U sukobu je poginulo preko 3.500 ljudi, od čega su civili 52%, pripadnici britanskih sigurnosnih snaga 32% i pripadnici paravojski 16%. Dolazilo je do sporadičnog nasilja i nakon potpisivanja sporazuma u Belfastu, uključujući i kampanju republikanaca koji se protive primirju.","url":"https://bs.wikipedia.org/wiki/Sjevernoirski_sukob","thumbnail_url":"https://upload.wikimedia.org/wikipedia/commons/thumb/4/4f/Map_of_Ireland%27s_capitals.png/150px-Map_of_Ireland%27s_capitals.png"},{"id":"4377","type":"featured","language_code":"bs","title":"Nikola Tesla","summary":"Nikola Tesla (Никола Тесла; 10. juli 1856 – 7. januar 1943) bio je srpski i američki izumitelj, inženjer elektrotehnike i mašinstva, fizičar i futurist srpskog porijekla, najpoznatiji po doprinosu u dizajnu savremenog sistema napajanja naizmjeničnom strujom (AC).Tesla je dobio iskustvo u telefoniji i elektrotehnici prije selidbe u SAD 1884. godine da radi za Thomasa Edisona u New Yorku. On se uskoro osamostalio uz pomoć investitora, osnivajući laboratorije i kompanije za razvoj velikog opsega električnih uređaja. Njegov patentirani naizmjenični indukcijski motor i transformator licencirao je George Westinghouse, koji je također zaposlio Teslu nakratko kao konsultanta. Njegov rad u formativnim godinama razvoja elektične snage bio je uključen u korporativni AC/DC \"Rat struja\" kao i različitih borbi s patentima. Postao je naturalizirani građanin SAD-a 1891. godine.Tesla je nastavio sa svojim idejama u vezi bežičnog osvjetljenja i prenosa struje u svojim eksperimentima sa visokim naponom i visokom strujom u New Yorku i Colorado Springsu i napravio je rane izvještaje (1893) o mogućnosti bežične komunikacije s njegovim uređajima. Pokušao je ove ideje sprovesti u stvarnost u zlosretnom pokušaju na međukontinentalnoj bežičnoj transmisiji, njegovom nezavršenom projektu \"Wardenclyffe Tower\". U njegovom laboratoriju napravio je mnogo eksperimenata s mehaničkim oscilatorima/generatorima, elektrootpornim cijevima i ranim rendgenskim snimanjem. Također je napravio čamac na bežično upravljanje, jedan od prvih ikada izloženih.\nTesla je bio poznat po uspjesima i skretanju pažnje, čime je dobio reputaciju u popularnoj kulturi kao arhetipski \"ludi naučnik\". Njegovi patenti su mu donijeli značajnu sumu novca, od čega je veći dio korišten za finansiranje njegovih projekata s različitim uspjehom. Živio je veći dio života u nizu njujorških hotela kroz njegovu penziju. Tesla je umro 7. januara 1943. Njegov rad je pao u relativni zaborav nakon njegove smrti, ali 1960. godine, Generalna konferencija za težine i mjere nazvala je SI jedinicu za gustoću magnetnog toka (fluks) tesla u njegovu čast. Tokom 1990tih došlo je do ponovnog oživljavanja interesa za Teslom.","url":"https://bs.wikipedia.org/wiki/Nikola_Tesla","thumbnail_url":"https://upload.wikimedia.org/wikipedia/commons/thumb/7/77/Tesla_Sarony.jpg/150px-Tesla_Sarony.jpg"},{"id":"4422","type":"featured","language_code":"bs","title":"Venera","summary":"Venera je druga po udaljenosti planeta od Sunca. Venera je udaljena 0,72 AU ili 108.200.000 km od Sunca, ima prečnik 12.103,60 km i masu 4,869×1024 kg. Venera je treće tijelo po sjajnosti na nebu, poslije Sunca i Mjeseca.Venera je dobila ime prema rimskoj boginji ljepote. Grci su je zvali Afrodita, te Eozfor (Eosphorus) za jutarnju pojavu i Hesper (Hesperus) za večernju. U našim krajevima poznata je i pod imenom zvijezda Danica ili jutarnja zvijezda, jer je vidljiva prije izlaska Sunca na istočnom nebu i odmah nakon zalaska Sunca na zapadnom nebu.\n\n","url":"https://bs.wikipedia.org/wiki/Venera","thumbnail_url":"https://upload.wikimedia.org/wikipedia/commons/thumb/e/e5/Venus-real_color.jpg/150px-Venus-real_color.jpg"},{"id":"4465","type":"featured","language_code":"bs","title":"Mars","summary":"Mars je četvrta planeta u Sunčevom sistemu. Naziv je dobio po Marsu, starorimskom božanstvu rata i poljoprivrede koje je u grčkoj mitologiji poznato pod imenom Ares. Često se naziva i crvena planeta.Poznat je jos od prahistorijskih vremena i ne zna se pouzdano ko ga je prvi otkrio. Stari Egipćani su ga zvali \"Horus Crveni\" i zbog njegovog retrogradnog kretanja su za njega govorili da \"putuje unatrag\". Drevnim Arapima je bio poznat pod imenom \"Al-Kahira\", po čemu je i sam glavni grad Egipta, Kairo, kasnije dobio ime. U drevnoj indijsko-vedskoj astrologiji, Džiotišu, na sanskrtu se pominje pod imenima Mangal (Sretni), Angaraka (Gorući ugalj) i Kudža (Divni). Sumerci su ga zvali Lahmu i ujedno je smatran jednim od prvobitnih božanstava. Otkrićem teleskopa bilo je moguće posmatrati ovu planetu, ali uz mnoge poteškoće s obzirom na to da je Mars manji u odnosu na Zemlju (koja je nešto veća). Često se pominje u raznim djelima pisaca naučne fantastike i najpoželjnije je mjesto za ljudsku kolonizaciju u budućnosti.\nLjudsko biće sve do danas nije kročilo na Mars, ali su slate mnogobrojne svemirske letjelice sa Zemlje, u čemu su posebno imali učešća Amerikanci i Rusi. Prva svemirska letjelica koja je posjetila Mars bila je Mariner 4 1965. godine. Nakon nje su uslijedile misije Marsa 2 i dvaju Vikinga 1976. godine. Dvadeset godina poslije, 4. jula 1997. godine, na Mars je uspješno sletio Mars Pathfinder, a već 2004. dvije svemirske ekspedicijske sonde \"Spirit\" i \"Opportunity\". Dvije navedene sonde su prikupile i poslale mnoštvo geoloških podataka i zanimljivih fotografija. Spirit je završio misiju 2011., a Opportunity 2019. Pet orbitalnih letjelica Mars Reconnaissance Orbiter, Mars Odyssey, Mars Express Orbiter, MAVEN i Mars Orbiter također, trenutno obavljaju misiju kružeći oko planete.\nTreći mjesec u godini, mart, vodi porijeklo od riječi Mars.","url":"https://bs.wikipedia.org/wiki/Mars","thumbnail_url":"https://upload.wikimedia.org/wikipedia/commons/thumb/5/56/Mars_Valles_Marineris.jpeg/150px-Mars_Valles_Marineris.jpeg"},{"id":"449567","type":"featured","language_code":"bs","title":"Johann Pachelbel","summary":"Johann Pachelbel bio je njemački kompozitor, orguljaš i nastavnik, koji je doveo južnu njemačku orguljašku školu do vrhunca. Komponirao je mnogobrojna sakralna i sekularna djela, a njegov doprinos razvoju horskog preludija i fuge osigurao mu je mjesto među najznačajnijim kompozitorima srednje barokne ere.\nPachelbelova muzika uživala je ogromnu popularnost tokom njegovog života, a imao je mnogo učenika i njegova djela postala su model kompozitorima južne i srednje Njemačke. Danas je najpoznatiji po Kanonu u D-duru, kao i Šakoni u f-molu, Tokati u e-molu za orgulje i Hexachordum Apollinisu, zbirci varijacija za klavijature.\n\nNa njega su utjecali južni njemački kompozitori, kao što su Johann Jakob Froberger i Johann Caspar Kerll, Italijani Girolamo Frescobaldi i Alessandro Poglietti, te francuski i kompozitori nirnberške tradicije. Stavljao je naglasak na lucidni, jednostavan polifonijski stil koji je isticao melodičnu i harmoničnu jasnoću. Njegova muzika manje je virtuozna i manje harmonijski avanturistična nego Buxtehudeova. Pachelbel je, kao i Buxtehude, eksperimentirao s različitim ansamblima i instrumentalnim kombinacijama u svojoj kamernoj i, što je najvažnije, vokalnoj muzici. Većina tih djela sadrži izuzetno bogatu instrumentaciju. Istražio je mnoge varijacije i povezane tehnike, koje se manifestiraju u stilski raznovrsnim djelima, od sakralnih koncerata do svita za čembalo.","url":"https://bs.wikipedia.org/wiki/Johann_Pachelbel","thumbnail_url":"https://upload.wikimedia.org/wikipedia/commons/thumb/c/c8/Pachelbel_signature.gif/150px-Pachelbel_signature.gif"},{"id":"4500","type":"featured","language_code":"bs","title":"Microsoft","summary":"Microsoft (skr. MS; NASDAQ: MSFT) američka je međunarodna korporacija sa sjedištem u Redmondu (Washington) koja razvija, proizvodi, licencira, podržava i prodaje računarski softver, korisničku elektroniku, te osobne računare i servise. Njihov najpoznatiji softver je serija operativnih sistema Microsoft Windows, te uredskih paketa Microsoft Office, kao i internetski preglednici Internet Explorer i Microsoft Edge. Njihovi hardverski proizvodi su poznata konzola Xbox i serija tableta Microsoft Surface. Microsoft je najveći proizvođač softvera ako se u obzir uzme prihod. Također je jedna od svjetskih najvrijednijih kompanija.Microsoft su osnovali Bill Gates i Paul Allen 4. aprila 1975. godine za razvoj i prodaju BASIC-a za računar Altair 8800. Nastojali su dominirati tržištem operativnih sistema za osobne računare sa MS-DOS-om sredinom 1980tih, što je popraćeno Microsoft Windowsom. Početna javna ponuda kompanije iz 1986. i naknadni rast u njenoj cijeni dionica, učinile su trojicu ljudi milijarderima, a 12 hiljada su postali milioneri među zaposlenicima Microsofta. Od 1990tih, Microsoft se značajno ogradio od tržišta operativnih sistema i napravio je više akvizicija preduzeća. U maju 2011, Microsoft je preuzeo firmu Skype Technologies za $8,5 milijardi u svojoj najvećoj akviziciji do tada.Od 2013. godine, Microsoft je dominantan na tržištu operativnih sistema koji su kompatibilni sa IBM PC-em, kao i uredskih softverskih paketa (Microsoft Office). Kompanija također proizvodi širok spektar drugih programa za desktope i servere, te je aktivan u područjima internetske pretrage (Bing), industrije videoigara (Xbox, Xbox 360 i Xbox One), digitalnih servisa (MSN), te na tržištu mobilnih telefona (Windows Phone). U junu 2012, Microsoft je ušao na tržište osobnih računara po prvi put pokretanjem serije tableta Microsoft Surface.\nSa akvizicijom uređaja i servisa odjeljenja preduzeća Nokia radi formiranja brenda Microsoft Mobile Oy, kompanija ulazi na tržište pametnih telefona, nakon prethodnog pokušaja projektom Microsoft Kin, koji je okončan nakon akvizicije firme Danger Inc.","url":"https://bs.wikipedia.org/wiki/Microsoft","thumbnail_url":"https://upload.wikimedia.org/wikipedia/commons/thumb/3/30/Building92microsoft.jpg/150px-Building92microsoft.jpg"},{"id":"4510","type":"featured","language_code":"bs","title":"Los Angeles","summary":"Los Angeles, službeno \"Grad Los Angeles\", poznat po inicijalima L. A, veliki je grad u južnoj Kaliforniji. Udaljen je 551 km od San Franciska i drugi je grad po veličini u SAD-u nakon New York Cityja s brojem stanovnika od 3.792.621, što ga čini najnaseljenijim gradom u Kaliforniji. Poznat je po svojoj mediteranskoj klimi, etničkoj raznovrsnosti, kulturi poznatih ličnosti, prometu, te filmskoj i televizijskoj industriji. Nalazi se u velikom obalnom slivu okruženom planinama s tri strane koje dostižu nadmorsku visinu od (a i preko) 3.000 m.\nIako je historijski bio dom raznim plemenima poput Chumasha i Tongva, Juan Rodríguez Cabrillo ga je prisvojio Španiji 1542. kao i ostatak područja koji se danas naziva Alta Kalifornija. Grad je službeno osnovao španski guverner Felipe de Neve 4. septembra 1781. Postao je dio Prvog španskog carstva (današnjeg Meksika) 1821. nakon Meksičkog rata za nezavisnost. Nakon završetka Meksičko-američkog rata 1848, Los Angeles i ostatak Kalifornije kupljeni su prema dogovoru Guadalupe Hidalgo kojim su kupljena mjesta postala dio SAD-a. Grad je postao općina 4. aprila 1850 – pet mjeseci prije nego što je Kalifornija postala savezna država.\nCentar je mnogo većeg metropolitanskog područja Los Angelesa (13 miliona ljudi) i područja Šireg Los Angelesa (18 miliona ljudi). Ovo ga čini jednim od najvećih metropolitanskih područja na svijetu, te drugim po veličini u SAD-u. Grad je središte istoimenog, najnaseljenijeg okruga u SAD-u. Stanovnici grada se izvorno nazivaju \"Angelenos\".\nGlobalni je grad s jakim biznisima, međunarodnom trgovinom, zabavom, kulturom, medijima, modom, naukom, sportovima, tehnologijom, obrazovanjem, medicinom i istraživanjem. Još je poznat kao \"Grad anđela\". Grad je 6. na globalnom indeksu najboljih gradova i 9. na indeksu globalnih ekonomskih snaga. Dom je renomiranim institucijama koje pokrivaju širok spektar profesionalnih i kulturnih polja, te je jedan od najodržljivih ekonomskih snaga u SAD-u. Prema podacima iz 2008, kombinirano statističko područje Los Angelesa (ili skraćeno CSA) ima bruto metropolitanski proizvod (BMP ili GMP) od 831 milijarde dolara. Ova statistika ga čini trećim po bruto proizvodu nakon područja Šireg Tokija i Njujorškog metropolitanskog područja. Pošto je Hollywood dio Los Angelesa, ova četvrt ga čini liderom u proizvodnji televizijskih programa, filmova, videoigara i muzike. Grad je također bio domaćin Olimpijskih igara 1932. i 1984.","url":"https://bs.wikipedia.org/wiki/Los_Angeles","thumbnail_url":"https://upload.wikimedia.org/wikipedia/commons/thumb/d/d2/New_LA_Infobox_Pic_Montage_5.jpg/150px-New_LA_Infobox_Pic_Montage_5.jpg"},{"id":"458451","type":"featured","language_code":"bs","title":"Aphex Twin","summary":"Richard David James (rođen 18. augusta 1971), poznatiji po pseudonimu Aphex Twin, jest britanski elektronički muzičar iz Cornwalla. Čuven je po svom uticajnom i idiosinkrastičnom radu tokom 1990-ih u muzičkim žanrovima kao što su ambijentalni techno i IDM za koji je dobio masovne pohvale kritičara. Također je jedan od osnivača Rephlex Recordsa s Grantom Wilson-Claridgeom.Izvorno objavljujući acid techno muziku pod pseudonimima AFX i Polygon Window, James je prvi put zadobio sveopšte pohvale kritičara za album Selected Ambient Works 85-92 iz 1992. godine. Postao je slavan i u glavnoj struji uz pomoć EP-a Come to Daddy iz 1997. i singla \"Windowlicker\" iz 1999. godine. Nakon objave albuma Drukqs 2001, James neko vrijeme nije objavljivao djela pod svojim glavnim pseudonimom, ali je objavio niz EP-ova Analord 2005. pod pseudonimom AFX. Aphex Twin vratio se 2014. s novim albumom Syro za koji je osvojio nagradu Grammy za najbolji dance/elektronički album.","url":"https://bs.wikipedia.org/wiki/Aphex_Twin","thumbnail_url":"https://upload.wikimedia.org/wikipedia/commons/thumb/7/76/Aphex_Twin_2.jpg/150px-Aphex_Twin_2.jpg"},{"id":"458701","type":"featured","language_code":"bs","title":"Jerry Cantrell","summary":"Jerry Fulton Cantrell Jr. (rođen 18. marta 1966) američki je muzičar, pjevač, kantautor i gitarist najpoznatiji kao osnivač rock grupe Alice in Chains, u kojem je jedan od pjevača, glavni gitarist i glavni autor pjesama. Grupa je postala poznata širom svijeta početkom 1990-ih, u vrijeme grunge pokreta u Seattleu, te je poznata po svom istaknutom vokalnom stilu i harmoniziranim vokalima koje su izvodili Cantrell i Layne Staley (a kasnije Cantrell i William DuVall). Cantrell je postao jedan od glavnih pjevača 1992. godine na EP-u Sap Alice in Chainsa. Nakon Staleyjeve smrti 2002. Cantrell je preuzeo ulogu glavnog pjevača Alice in Chainsa na većini pjesama koje su se našle na kasnijim albumima: Black Gives Way to Blue (2009), The Devil Put Dinosaurs Here (2013) i Rainier Fog (2018). DuVall pjeva u harmoniji s njim na novim pjesmama te na koncertima pjeva Staleyjeve dionice na starijim pjesmama.Također ima i samostalnu karijeru te je objavio albume Boggy Depot 1998. i Degradation Trip Volumes 1 & 2 2002. godine. Cantrell je sarađivao i nastupao s Heartom, Ozzyjem Osbourneom, Metallikom, Panterom, Circus of Powerom, Metal Churchom, Gov't Muleom, Damageplanom, Pearl Jamom, The Cultom, Stone Temple Pilotsom, Danzigom, Glennom Hughesom, Duffom McKaganom i Deftonesom, među ostalima.\nCantrellu je britanski hard rock/metal časopis Metal Hammer 2006. dodijelio titulu \"Riff Lord\" (\"gospodar rifova\"). Guitar World Magazine postavio ga je 2004. na 38. mjesto ljestvice \"100 najboljih heavy metal gitarista svih vremena\", dok ga je 2012. postavio na 37. mjesto spiska \"Najboljih gitarista svih vremena\". Guitar World također je 2008. uvrstio Cantrellovu solističku dionicu na pjesmi \"Man In The Box\" na 77. mjesto svog spiska \"100 najboljih gitarističkih solodionica\".Pridonio je muzici za filmove Nepodnošljivi gnjavator (iz 1996) i John Wick 2 (iz 2017) te za strip Dark Nights: Metal (2018). Pojavio se u filmovima Jerry Maguire (1996) i Rock Slyde (2009). Cantrell je također glumio u pseudodokumentarnim filmovima The Nona Tapes (1995) i AIC 23 (2013) Alice in Chainsa.","url":"https://bs.wikipedia.org/wiki/Jerry_Cantrell","thumbnail_url":"https://upload.wikimedia.org/wikipedia/commons/thumb/4/45/Jerry_Cantrell_at_Roskilde_Festival_%28Roskilde%2C_Denmark%29_--_2_July_2010.jpg/150px-Jerry_Cantrell_at_Roskilde_Festival_%28Roskilde%2C_Denmark%29_--_2_July_2010.jpg"},{"id":"465722","type":"featured","language_code":"bs","title":"Snježna sova","summary":"Snježna sova, poznata i kao arktička sova ili bijela sova (latinski: Bubo scandiacus), jest krupna vrsta sove iz porodice pravih sova (Strigidae). Nastanjuje tundre sjevernih dijelova Evroazije i Sjeverne Amerike. Živi na visinama od nivoa mora pa do 1.100–1.500 metara nadmorske visine. U Americi tokom sezone gniježđenja živi južno do obalskog dijela zapadne Aljaske, sjevernog Yukona i Mackenzieja, južnog Keewatina, sjeveroistočne Manitobe, sjevernog Québeca i Labradora, dok se tokom zime može vidjeti sve do južne Kanade i sjevernih dijelova Sjedinjenih Američkih Država. Kad je riječ o Evropi i Aziji, naseljava sjeverne dijelove Evroazije, južno do kraja tundri, a rijetko se viđa na Britanskim ostrvima i Islandu, dok zimu provodi južno do Islanda, Britanskih ostrva, sjeverne kontinentalne Evrope, središnje Rusije, sjeverne Kine i Sahalina.\nMužjak ove sove gotovo je potpuno bijel, dok ženke imaju brojne crne fleke po perju. Mladunci imaju potpuno crno perje, koje se, kako rastu, postepeno mijenja u bijelu boju. Facijalni disk izražen je kod ženke, dok je kod mužjaka slabo vidljiv i stapa se s ostatkom tijela, koji je karakterističan i jedinstven po tome što sadrži čekinje i sitno perje koje utiče na smanjenje odsjaja, budući da je kod svih jedinki glava čiste bijele boje. Visoka je u prosjeku 52–71 centimetara, s rasponom krila 125–150 centimetara, a prosječna težina snježne sove kreće se od 1,6 do 3 kilograma.\nUglavnom se gnijezdi pri tlu, a glavni dio njene ishrane čine sitni glodari, među kojima su najčešći zečevi, bizamski pacovi, mrmoti, vjeverice, kunići, rakuni, prerijski psi, pacovi i krtice, ali se nerijetko na jelovniku mogu naći i ptice, prvenstveno patke, barske koke, gnjurci, šljukarice, kao i fazani, tetrijebi i pjevačice. Donedavno je bila jedini član posebnog roda Nyctea, ali su studije iz 2002, izučavajući mitohondrijsku DNK, pokazale da je snježna sova veoma bliska rodu Bubo, gdje je sada i svrstana.","url":"https://bs.wikipedia.org/wiki/Snje%C5%BEna_sova","thumbnail_url":"https://upload.wikimedia.org/wikipedia/commons/thumb/6/6d/Snowy_Owl_%28240866707%29.jpeg/150px-Snowy_Owl_%28240866707%29.jpeg"},{"id":"468132","type":"featured","language_code":"bs","title":"Bizantijska umjetnost za vrijeme vladavine dinastije Komnen","summary":"Bizantijska umjetnost za vrijeme vladavine dinastije Komnen i Angel jest doba bizantijske umjetnosti koje je labavo ograničeno na period 1081–1204, a ponekad se naziva i komnenskom renesansom. Krajem 12. vijeka porodica Angel došla je na bizantijsko prijestolje, što nije stvorilo temeljniji proboj na polju umjetnosti. Godine 1204. godine nakon Četvrtog krstaškog rata dinastija Angel bila je protjerana iz Konstantinopolja. Bizantijsko Carstvo nije de facto postojalo za vrijeme vladavine krstaša u Konstantinopolju sve do 1261. godine, a Nikejsko Carstvo smatralo se njegovim glavnim nasljednikom, zahvaljujući čijoj inicijativi je i došlo do obnove carstva.","url":"https://bs.wikipedia.org/wiki/Bizantijska_umjetnost_za_vrijeme_vladavine_dinastije_Komnen","thumbnail_url":"https://upload.wikimedia.org/wikipedia/commons/thumb/0/0a/Vladimirskaya.jpg/150px-Vladimirskaya.jpg"},{"id":"468363","type":"featured","language_code":"bs","title":"Snježno kraljevstvo","summary":"Snježno kraljevstvo (engleski: Frozen), također poznat kao Zaleđeno kraljevstvo, jest američki muzičko-fantastični računarsko animirani 3D film kompanije Walt Disney Animation Studios koji je objavio Walt Disney Pictures, te 53. animirani film Disneyja. Film je inspirirala \"Snježna kraljica\", bajka iz 1844. autora Hansa Christiana Andersena. Film prati Princezu Annu na putu kroz kraljevstvo Arendella da pronađe svoju sestru, Kraljicu Elsu, nakon što Elsa slučajno prekrije cijelo kraljevstvo ledom kad izgubi kontrolu svoje čarolije.\nScenarij filma napisala je Jennifer Lee, i film je bio odobren 2011. Lee je također režirala film uz Chrisa Bucka. Glasove glavnim likovima posuđuju Kristen Bell, Idina Menzel, Jonathan Groff, Josh Gad, i Santino Fontana. Kompozitor pjesama bio je Christophe Beck, dok su pjesme napisali Robert Lopez i Kristen Anderson-Lopez.\nPremijera filma bila je u holivudskom kinu El Captain 19. novembra 2013, te je bio ograničeno objavljen u kinima 22. novembra, i dobio širu objavu 27. novembra. Film je dobio pohvalu za animaciju, scenarij, temu, muziku i glasovne glumce; neki kritičari smatraju Snježno kraljevstvo najboljim animiranim filmom kompanije od renesanse iz 1990-ih. Film je također bio veliki komercijalni uspjeh, sa zaradom od 1,280 milijardi dolara međunarodno, 400 miliona dolara u SAD-u i Kanadi, i 247 miliona dolara u Japanu, uz budžet od 150 miliona. Film je zaradio više od Priče o igračkama 3 (također u Disneyjevoj distribuciji), prethodnog animiranog filma s najvećom zaradom. Također je bio mjuzikl s najvećom zaradom dok ga nije prestigla prerada Kralja lavova iz 2019. Peti je film s najvećom zaradom svih vremena, film s najvećom zaradom 2013. godine, i treći film s najvećom zaradom u Japanu. Također je bio najuspješniji film sa ženskim režiserom kad je riječ o zaradi u SAD-u, dok ga nije prestigao Wonder Woman Warner Bros. Picturesa. S 18 miliona prodaja na kućnim medijima 2014. godine, jedan je od najprodavanijih filmova u SAD-u. U januaru 2015. postao je najprodavaniji Blu-ray u SAD-u.Snježno kraljevstvo osvojilo je dva Oscara; najbolji animirani film i najbolja originalna pjesma (za pjesmu \"Sad je kraj\"; izvorno \"Let It Go\"), Zlatni globus za najbolji animirani film, pet Nagrada Annie (uključujući najbolji animirani film), dva Grammyja; najbolja kompilacijska zvučna podloga za vizualni medij i najbolja pjesma napisana za vizualni medij (\"Sad je kraj\"), nagradu BAFTA za najbolji animirani film, te dvije filmske nagrade za film po izboru kritičara; najbolji animirani film i najbolja originalna pjesma (\"Sad je kraj\"). Kratkometražni crtani nastavak, Groznica Snježnog kraljevstva, izašao je 23. marta 2015. i bio prikazan u kinima prije igrane adaptacije Pepeljuge. Animirani kratki film zvan Olafova pustolovina izašao je 22. novembra 2017. i bio prikazan u kinima prije filma Coco i velika tajna. Snježno kraljevstvo 2, dugometražni nastavak, stigao je u kina 22. novembra 2019.","url":"https://bs.wikipedia.org/wiki/Snje%C5%BEno_kraljevstvo","thumbnail_url":null},{"id":"469918","type":"featured","language_code":"bs","title":"Bizantijska umjetnost za vrijeme vladavine Justinijanove i Heraklijeve dinastije","summary":"Bizantijska umjetnost za vrijeme vladavine Justinijanove i Heraklijeve dinastije (6–7. vijek) bilo je drugo razdoblje u razvoju bizantijske likovne umjetnosti, u kojem se u potpunosti ispoljila individualnost bizantijskih, posebno hrišćanskih elemenata umjetnosti. Za razliku od prethodnog ranohrišćanskog perioda, u kojem je cijela hrišćanska umjetnost imala više ili manje slična obilježja, jedinstveni umjetnički stil formuliran je za vrijeme vladavine cara Justinijana I. Bilo je to i prvo zlatno doba bizantijske umjetnosti. Sakralno arhitektonsko stvaralaštvo je u potpunosti razvijeno i stvoreno je nekoliko bizantijskih djela od svjetskog značaja. S druge strane, dok su neka umjetnička područja u Bizantiji, poput arhitekture, iluminacije i mozaika, dostigla vrhunac, druga, poput skulpture, bila je u priličnom padu. Slično tome, drevna rimsko-grčka paganska umjetnost, koja se smatrala nemoralnom i idolatrijskom, pomaknuta je na marginu interesa.","url":"https://bs.wikipedia.org/wiki/Bizantijska_umjetnost_za_vrijeme_vladavine_Justinijanove_i_Heraklijeve_dinastije","thumbnail_url":null},{"id":"471536","type":"featured","language_code":"bs","title":"Dookie","summary":"Dookie je treći studijski album američke rok-grupe Green Day. Objavljen je 1. februara 1994. pod izdavačkom kućom Reprise Records. To je prvi album Green Daya koji je snimljen s producentom Robom Cavallom. Snimljen je u oktobru 1993. u Fantasy Studios u Berkeleyju (Kalifornija). Tekstove pjesama uglavnom je napisao Billie Joe Armstrong, a temelji se na njegovim ličnim iskustvima s temama poput dosade, tjeskobe, veza i seksualnosti. Singlovi s albuma su \"Longview\", \"Welcome to Paradise\", \"Basket Case\", \"She\" i \"When I Come Around\". \"All by Myself\" skrivena je pjesma koju izvodi Tré Cool. Dookie je 1995. osvojio nagradu Grammy za najbolji alternativni album. Postigao je i svjetski uspjeh, dostignuvši ​​drugo mjesto u Sjedinjenim Američkim Državama i prvih pet u nekoliko drugih zemalja; zaslužan je za dovođenje pank roka do popularnosti i promicanje Green Daya u svjetskoj slavi. Kasnije mu je RIAA dodijelila dijamantni certifikat, a prodano je blizu 20 miliona primjeraka širom svijeta, što ga čini najprodavanijim albumom grupe i jednim od najprodavanijih albuma na svijetu. Godine 2003. Rolling Stone smjestio je Dookie na 193. mjesto na njihovom spisku \"500 najvećih albuma svih vremena\". Godine 2020. Rolling Stone ponovno je rangirao album na 375. mjesto na ažuriranom spisku.","url":"https://bs.wikipedia.org/wiki/Dookie","thumbnail_url":null},{"id":"472448","type":"featured","language_code":"bs","title":"Helicobacter pylori","summary":"Helicobacter pylori (skraćeno H. pylori), ranije poznata kao Campylobacter pylori, gram-negativna je bakterija, mikroaerofilna, spiralna (helikoidna) bakterija koja se često nalazi u želucu. Njezin helikoidni oblik (odakle potiče gensko ime helicobacter) smatra se rezultatom evolucije u cilju penetracije sluznice želuca kako bi proizvela infekciju. Bakteriju su prvi put otkrili 1982. godine australski doktori Barry Marshall i Robin Warren. H. pylori je bila povezana s limfomima limfoidnog tkiva povezanog sa sluznicom koju imaju želudac, jednjak, debelo crijevo, rektum, kao i tkiva oko očiju (nazvano ekstranodalni limfom B-ćelije rubne zone navedenog organa), te limfoidnog tkiva u stomaku (nazvano difuzni veliki limfom B-ćelija).Infekcija bakterijom H. pylori obično nema simptoma, ali ponekad uzrokuje gastritis (upalu želuca) ili čireve na početku tankog crijeva. Infekcija je također povezana s razvojem određenih karcinoma koji se javljaju u manje od 20% slučajeva. Nekoliko ispitivanja je sugerisalo da H. pylori uzrokuje široki spektar ostalih bolesti (npr. idiopatska trombocitopenična purpura, anemija nedostatka željeza, ateroskleroza, Alzheimerova bolest, multipla skleroza, bolest koronarnih arterija, parodontoza, Parkinsonova bolest, Guillain-Barréov sindrom, rozacea, psorijaza, hronična urtikarija, opadanje kose na pojedinim mjestima, nekoliko autoimunih bolesti kože, Henoch–Schönleinova purpura, nizak nivo vitamina B12 u krvi, autoimuna neutropenija, antifosfolipidni sindrom, diskrazija plazminih ćelija, reaktivni artritis, centralna serozna retinopatija, glaukom otvorenog ugla, blefaritis, dijabetes melitus, metabolički sindrom, različiti tipovi alergija, ne-alkoholna bolest masne jetre, ne-alkoholni steatohepatitis, hepatička fibroza te karcinom jetre). Smatra se da bakterijska infekcija ima zaštitne efekte nosioca zaraze protiv infekcija od ostalih patogena, astme, gojaznosti, celijakije, upalne bolesti crijeva, rinitisa, atopijskog dermatitisa, gastroezofagealne refluksne bolesti, i raka jednjaka. Ipak, ova istraživanja štetnih i zaštitnih efekata su se često zasnivala na korelaciji umjesto na direktnoj vezi i često su bila u suprotnosti s drugim istraživanjima koja pokazuju suprotan ili nikakav učinak na navedenu bolest, tako da je dosta ovih tvrdnji ostalo kontroverzno.Neka istraživanja sugeriraju da H. pylori igra važnu ulogu u prirodnoj stomačnoj ekologiji, npr. uticajem tipa bakterija koje koloniziraju probavni sistem. Ostala istraživanja sugeriraju da ne-patogeni sojevi H. pylori mogu korisno normalizirati lučenje želučane kiseline i regulisati apetit.2015. godine procijenjeno je da je više od pola svjetske populacije imalo H. pylori u svom gornjem probavnom traktu sa infekcijom (ili kolonizacijom) kao češćom pojavom u zemljama u razvoju. U zadnjim decenijama, ipak, u više zemalja svijeta smanjila se rasprostranjenost H. pylori u probavnom sistemu.","url":"https://bs.wikipedia.org/wiki/Helicobacter_pylori","thumbnail_url":"https://upload.wikimedia.org/wikipedia/commons/thumb/2/28/Immunohistochemical_detection_of_Helicobacter_pylori_histopathology.jpg/150px-Immunohistochemical_detection_of_Helicobacter_pylori_histopathology.jpg"},{"id":"473783","type":"featured","language_code":"bs","title":"Spužva Bob Skockani","summary":"Spužva Bob Skockani (engleski: SpongeBob SquarePants), također Sunđer Bob Kockalone, američka je animirana humoristična televizijska serija koju je napravio učitelj okeanografije i animator Stephen Hillenburg za Nickelodeon. Radnja serije je o pustolovinama i nezgodama naslovnog lika i njegovih prijatelja u gradu pod vodom Bikini Doline (engleski: Bikini Bottom). Peta je američka animirana serija u svijetu po trajanju emitiranja, a zbog svoje popularnosti postala je medijska franšiza. Najpopularnija je Nickelodeonova serija, kao i najčešće distributirana imovina ViacomCBS Networks Internationala. Licencirani proizvodi serije zaradili su Nickelodeonu više od 13 milijardi dolara.Mnoge ideje serije nastale su u neobjavljenoj knjizi The Intertidal Zone, koju je Stephen Hillenburg napravio za svoje studente kako bi ih podučavao o podvodnom životu. Počeo je razvijati Spužvu Boba Skockanog u seriju 1996. nakon završetka serije Rocko's Modern Life. Godine 1997. napravljen je sedmominutni pilot za Nickelodeon. Uloga Spužve Boba bila je ponuđena Tomu Kennyju, koji je radio sa Stephenom na RML-u. Prvobitno ime Spužve Boba bilo je SpongeBoy, a ime serije bilo je SpongeBoy Ahoy!, ali su oba imena već bila zaštićena autorskim pravima.\nNakon što je Nickelodeon prikazao seriju na Kids' Choice Awards 1999, pilot serije bio je emitiran 1. maja. Serija se službeno počela emitirati 17. jula 1999. Od tada je postala veoma popularna širom svijeta. U kinima je 19. novembra 2004. bio objavljen istoimeni dugometražni film o seriji. Nakon njega su izašla još dva dugometražna filma – Spužva na suhom (6. februara 2015) i Spužva u bijegu (14. augusta 2020, dijelovi ovog filma služe kao prethodnik serije). Trinaesta sezona bila je odobrena 17. jula 2019, a počela se emitirati u oktobru 2020. Sve prethodne sezone dostupne su na usluzi Paramount+ od 30. jula 2020.Serija je osvojila mnogo nagrada, uključujući: šest nagrada Annie, osam nagrada Golden Reel, četiri Emmyja, osamnaest nagrada Kids' Choice Awards i dvije nagrade BAFTA po izboru djece. Brodvejski mjuzikl o seriji koji su kritičari pohvalili bio je napravljen 2017. U martu 2021. objavljena je 3D serija o djetinjstvima glavnih likova Kamp Koral: SpongeBob's Under Years na usluzi Paramount+. The Patrick Star Show, serija o liku Patrika Zvijezde, premijerno je prikazana na Nickelodeonu 9. jula 2021. Trenutno je u razvoju spin-off serija o liku Kalamarka Pipkavca bez naslova, kao i film o Luni Frnjau.","url":"https://bs.wikipedia.org/wiki/Spu%C5%BEva_Bob_Skockani","thumbnail_url":null},{"id":"473864","type":"featured","language_code":"bs","title":"Bizantijska umjetnost za vrijeme vladavine dinastije Paleolog","summary":"Bizantijska umjetnost tokom egzila (1204–1261) i vladavine dinastije Paleolog bilo je razdoblje bizantijske umjetnosti povezano s postojanjem Nikejskog Carstva, te drugih država nasljednica Bizantijskog Carstva i s vladavinom posljednjeg cara Konstantina XI iz dinastije Paleolog u obnovljenom Bizantijskom Carstvu između 1204. i 1453. Vladavina Paleologa bila je obilježena obnovom propadajućeg carstva i svijesti o državnoj i nacionalnoj kulturi. \nFigurativne umjetnosti, posebno religijsko slikarstvo, doživjele su posljednje zlatno razdoblje u vrijeme Paleologa. Uprkos političkim poteškoćama koje su najavile približavanje kraja bizantijske države, grčke radionice u kojima su radili mozaičari, slikari i kipari i dalje su bile vrlo zauzete i narudžbi nije nedostajalo. Uglavnom su dolazile od članova važnih plemićkih porodica iz Konstantinopolja i provincija, kao i od slavenskih, bugarskih i srpskih vladara koji su slijedili primjer bizantijskih careva. Većina umjetničkih djela urađenih za vrijeme vladavine Paleologa mogu se naċi u glavnom gradu Carstva, Mistrasu, na sjeveru Grčke, u Srbiji i Bugarskoj. \nZbog veoma uspješnog razvoja filozofije, nauke i umjetnosti, ovaj period historičari umjetnosti ponekad nazivaju i paleološkom renesansom ili trećim zlatnim dobom bizantijske umjetnosti.","url":"https://bs.wikipedia.org/wiki/Bizantijska_umjetnost_za_vrijeme_vladavine_dinastije_Paleolog","thumbnail_url":null},{"id":"477212","type":"featured","language_code":"bs","title":"Sonic Adventure","summary":"Sonic Adventure platformska je videoigra objavljena 1998. na Seginoj igraćoj konzoli Dreamcast. Prva je trodimenzionalna videoigra iz franšize Sonic the Hedgehog. Radnja igre prati drevno zlo Chaos koje zli naučnik Doktor Eggman pokušava ojačati smaragdima haosa (engleski: Chaos Emeralds). Moraju ga spriječiti junaci: Sonic the Hedgehog, Miles \"Tails\" Prower, Knuckles the Echidna, Amy Rose, i novi Big the Cat i E-102 Gamma. Kontrolirajući jednog od šest likova – svaki sa svojim posebnim režimom igranja – igrači prolaze kroz razne nivoe kako bi napredovali kroz priču. U igri se pojavljuju razni elementi iz prijašnjih igara serijala, kao što su power-upovi i prstenovi kao životni bodovi. Osim glavne igre, dostupne su razne mini igre, kao trkaća igra i Chao Garden – skriveno područje gdje se nalaze digitalni ljubimci Chaoi.\nRad na videoigri započeo je 1997. nakon što je razvoj na igri Sonic X-treme otkazan. Mjesta u igri inspirirale su lokacije u Peruu i Gvatemali. Yuji Uekawa redizajnirao je likove da izgledaju prikladnije u 3D-u. Sega je najavila igru u augustu 1998; iste je godine bila objavljena u Japanu, i međunarodno je objavljena 1999. Međunarodna verzija ponovno je objavljena u Japanu pod naslovom Sonic Adventure International. Videoigra je portirana na GameCube i Windows 2003. pod naslovom Sonic Adventure DX: Director's Cut. Dodano je više dopunskih nivoa i grafika je ažurirana. Verzija u HD-u digitalno je objavljena na konzolama PlayStation 3 i Xbox 360 godine 2010, i na Windowsu 2011.\nKritičari su pohvalili igru, i postala je najuspješnija videoigra za Dreamcast, s više od 2,5 miliona prodanih kopija do augusta 2006. Recenzenti su pohvalili izgled i doživljaj igre. Mnogi smatraju da je igra veliki tehnološki napredak, i da bi mogla ponovo uspostaviti Segu kao dominantnog proizvođača konzola nakon relativno neuspješnog Saturna. Ali, neki su kritizirali kameru, zvuk i glitcheve. Prijem ponovnih izdanja nije bio pozitivan, brzina smjenjivanja kadrova bila je posebno kritizirana. Uprkos tome, novinari su Sonic Adventure proglasili jednom od najboljih videoigara franšize, i prepoznata je kao važno izdanje i u seriji i u žanru platformskih igara.","url":"https://bs.wikipedia.org/wiki/Sonic_Adventure","thumbnail_url":null},{"id":"492240","type":"featured","language_code":"bs","title":"Nasilje","summary":"Nasilje je upotreba fizičke sile u cilju povređivanja, zlostavljanja, oštećenja ili uništenja. Koriste se i druge definicije, kao što je Svjetska zdravstvena organizacija definirala nasilje kao: \"namjerna upotreba fizičke sile ili moći, ugrožavanja ili stvarno, protiv sebe, druge osobe, ili protiv grupe ili zajednice, što rezultira ili ima veliku vjerovatnoću da će rezultirati ozljedom, smrću, psihičkim ozljedama, nedostatkom u razvoju ili lišavanjem nekoga\".Na međunarodnom planu, nasilje je dovelo do smrti oko 1,28 miliona ljudi u 2013. u odnosu na 1,13 miliona u 1990. Međutim, globalna populacija porasla je za otprilike 1,9 milijardi tokom tih godina, pokazujući dramatično smanjenje nasilja po glavi stanovnika. Od smrtnih slučajeva u 2013. godini, otprilike 842.000 je pripisano samoozljeđivanju (samoubistvo), 405.000 međuljudskom nasilju, a 31.000 kolektivnom nasilju (ratovima) i pravnoj intervenciji. Za svaku pojedinačnu smrt zbog nasilja, dolazi na desetine hospitalizacija, stotine posjeta hitnim službama i hiljade zakazanih ljekarskih pregleda. Nadalje, nasilje često ima doživotne posljedice na fizičko i mentalno zdravlje i društveno funkcioniranje i može usporiti ekonomski i društveni razvoj.\nU 2013. godini, od procijenjenih 405.000 smrtnih slučajeva zbog međuljudskog nasilja na globalnom nivou, napad vatrenim oružjem bio je uzrok za 180.000 smrti, napad oštrim predmetom bio je uzrok za 114.000 smrti, a preostalih uzroka smrti 110.000.Nasilje u mnogim oblicima može se spriječiti. Postoji jaka veza između nivoa nasilja i faktora koji se mogu modifikovati u zemlji kao što su koncentrisano (regionalno) siromaštvo, prihod i rodna nejednakost, štetna upotreba alkohola i odsustvo sigurnih, stabilnih i njegujućih odnosa između djece i roditelja. Strategije koje se bave osnovnim uzrocima nasilja mogu biti relativno efikasne u prevenciji nasilja, iako su mentalno i fizičko zdravlje i individualni odgovori, ličnosti itd. uvek bili odlučujući faktori u formiranju ovih ponašanja.","url":"https://bs.wikipedia.org/wiki/Nasilje","thumbnail_url":"https://upload.wikimedia.org/wikipedia/commons/thumb/8/8e/Violence_world_map_-_DALY_-_WHO2004.svg/150px-Violence_world_map_-_DALY_-_WHO2004.svg.png"},{"id":"492387","type":"featured","language_code":"bs","title":"OpenAI","summary":"OpenAI je istraživačka laboratorija za umjetnu inteligenciju koja se sastoji od profitne korporacije OpenAI LP i njene matične kompanije, neprofitne OpenAI Inc. Smatra se konkurentom kompaniji DeepMind, i sprovodi istraživanja u oblasti umjetne inteligencije sa navedenim ciljem da promoviše i razvija prijateljsku umjetnu inteligenciju na način koji koristi čovječanstvu u cjelini. Organizaciju su osnovali u San Francisku krajem 2015. Elon Musk, Sam Altman i drugi, koji su zajednički obećali milijardu američkih dolara. Musk je dao ostavku iz odbora u februaru 2018. godine, ali je ostao donator. Godine 2019. OpenAI LP dobio je investiciju od 1 milijarde američkih dolara od Microsofta.","url":"https://bs.wikipedia.org/wiki/OpenAI","thumbnail_url":null},{"id":"492856","type":"featured","language_code":"bs","title":"Ugljična kvantna tačka","summary":"Ugljične kvantne tačke, koje se često nazivaju i ugljične tačke (skraćeno CQD, C-tačke ili CD), ugljične su nanočestice koje su manje od 10 nm veličine i imaju neki oblik površinske pasivizacije.","url":"https://bs.wikipedia.org/wiki/Uglji%C4%8Dna_kvantna_ta%C4%8Dka","thumbnail_url":"https://upload.wikimedia.org/wikipedia/commons/thumb/0/09/C60-rods.png/150px-C60-rods.png"},{"id":"5541","type":"featured","language_code":"bs","title":"Računar","summary":"Računar, kompjuter ili računalo složeni je uređaj koji služi za izvršavanje matematičkih operacija ili kontrolnih operacija koje se mogu izraziti u numeričkom ili logičkom obliku. Računari su sastavljeni od komponenata koje obavljaju jednostavnije, jasno određene funkcije. Kompleksna interakcija tih komponenata rezultira sposobnošću računara da obrađuje informacije.","url":"https://bs.wikipedia.org/wiki/Ra%C4%8Dunar","thumbnail_url":null},{"id":"5650","type":"featured","language_code":"bs","title":"Malta","summary":"Malta, zvanično Republika Malta (malteški: Repubblika ta' Malta, engleski: Republic of Malta) je ostrvska država u Sredozemnom moru. Sastoji se od nekoliko većih i manjih ostrva od kojih su tri naseljena. Najvećo ostrvo je Malta na kojem živi najveći dio stanovništva zemlje. Ova zemlja u kojoj živi manje od pola miliona stanovnika je, s obzirom na površinu, jedna od najgušće naseljenih zemalja svijeta.\nMalteško ostrvlje nalazi se nedaleko od Sicilije (Italija), te manje od 300 km od obale Afrike. Zbog svog strateškog položaja, Maltom su tokom historije vladale mnoge sile, kao što su Feničani, Rimljani, Fatimidi, Ivanovci i Britanci. Od 21. septembra 1964. Malta je nezavisna od Velike Britanije, a od 1. maja 2004. članica Evropske unije.\nMalta je izraženo katolička zemlja, s jednim od najvećih procenata udjela rimokatolika u stanovništvu na svijetu. Kršćanstvo je na Maltu donio apostol Sveti Pavle koji je na ovom otoku doživio brodolom. Službeni jezici Malte su malteški i engleski. Italijanski također ima veliki značaj u državi, budući da je bio službeni jezik do 1934. godine.","url":"https://bs.wikipedia.org/wiki/Malta","thumbnail_url":"https://upload.wikimedia.org/wikipedia/commons/thumb/7/73/Flag_of_Malta.svg/150px-Flag_of_Malta.svg.png"},{"id":"59428","type":"featured","language_code":"bs","title":"Borislav Pekić","summary":"Borislav Pekić (4. februar 1930 – 2. juli 1992) bio je srpski i jugoslavenski književnik rođen u Podgorici, romanopisac, dramski pisac, filmski scenarist i jedan od glavnih osnivača postkomunističke srbijanske Demokratske stranke. Jedan je od najznačajnijih pisaca savremene srpske književnosti. Svoje najveće djelo, Zlatno runo, pisao je u izbjeglištvu u Londonu od 1971.","url":"https://bs.wikipedia.org/wiki/Borislav_Peki%C4%87","thumbnail_url":"https://upload.wikimedia.org/wikipedia/commons/thumb/f/f5/Borislav_Pekic.jpg/150px-Borislav_Pekic.jpg"},{"id":"59834","type":"featured","language_code":"bs","title":"Košarka na Olimpijskim igrama","summary":"Košarka na Olimpijskim igrama za muškarce je u programu konstantno od 1936. Prije nego što je uključena u sportove u kojima se dijele medalje, košarka je bila demonstracijski sport 1904. Ženska košarka na programu je od 1976.\nSjedinjene Američke Države daleko su najuspješnija zemlja u olimpijskoj košarci, osvojivši 16 od 19 turnira na kojima su učestvovale, uključujući sedam uzastopnih titula od 1936. do 1968. Ženska reprezentacija SAD-a osvojila je osam titula u deset nastupa, uključujući sedam titula u nizu od 1996. do 2020. Od postojećih država samo je još Argentina bila olimpijski pobjednik računajući i mušku i žensku konkurenciju. Kad je riječ o bivšim državama, zlatnu medalju osvajale su reprezentacije Sovjetskog Saveza i Jugoslavije te Ujedinjeni tim.\nIzvršni odbor Međunarodnog olimpijskog komiteta 9. juna 2017. objavio je da će od 2020. olimpijski sport biti i košarka 3x3 u obje konkurencije.","url":"https://bs.wikipedia.org/wiki/Ko%C5%A1arka_na_Olimpijskim_igrama","thumbnail_url":"https://upload.wikimedia.org/wikipedia/commons/thumb/4/4f/Basketball_pictogram.svg/150px-Basketball_pictogram.svg.png"},{"id":"6067","type":"featured","language_code":"bs","title":"Batman","summary":"Batman je izmišljeni strip junak, kojeg su napravili crtač Bob Kane i pisac Bill Finger. Lik se prvi put pojavio u maju 1939. godine u Detektivskim stripovima #27, i od tada se pojavljuje u izdanjima DC Comicsa. Originalno nazivan The Bat-Man, poznat je i kao Vitez tame, Križar s plaštom i Najveći svjetski detektiv.U originalnoj verziji priče i u većini ostalih, Batmanov tajni identitet je Bruce Wayne, američki milioner, zavodnik i filantrop. Wayne je svjedočio ubistvu svojih roditelja kao dijete, nakon čega se zakleo na osvetu kriminalcima. Wayne se trenira fizički i umno, te oblači kostim šišmiša kako bi se borio protiv zločina.\nBatman se nalazi u izmišljenom američkom gradu Gotham City-ju, koji je slika futurističkog New Yorka, a pomažu mu drugi likovi poput partnera Robina, njegovog batlera Alfreda Pennywortha, policijskog načelnika Jima Gordona, i ponekad heroina Batgirl.\nProtivnici su mu zločinci Joker, Pingvin, Riddler, Dvolični, Ra's al Ghul, Strašilo, Otrovna Ivy i Žena mačka, između ostalih. Za razliku od mnogih superheroja, on ne posjeduje supermoći, koristi izvanredan intelekt, detektivske vještine, nauku i tehnologiju, bogatstvo, fizičku snagu, borilačke vještine, volju i strah koji sije u glavama zločinaca.\nBatman je postao veoma popularan nedugo nakon što je prezentovan javnosti i dobio je svoj prvi strip 1940. Ipak, kao kulturna ikona, Batman je široj javnosti poznat po filmovima, TV-serijama, radio emisijama, igračkama, te u zadnje vrijeme i video-igrama.  Lik je inspirisao i psihijatre koji pokušavaju razumjeti njegovu psihu i ego u društvu. U maju 2011. godine, Batman je bio rangiran na drugo mjesto IGN-ove liste Top 100 stripovskih junaka svih vremena, nakon Supermana. Empire magazin ga je također stavio na drugo mjesto u svojoj listi.","url":"https://bs.wikipedia.org/wiki/Batman","thumbnail_url":null},{"id":"61053","type":"featured","language_code":"bs","title":"Stargate SG-1","summary":"Stargate SG-1 (bos. Zvjezdana vrata SG-1) je američka Metro-Goldwyn-Mayerova naučno-fantastična televizijska serija nastala 1997. godine po istoimenom filmu iz 1994. godine. Snimana je u okolini Vancouvera, u Kanadi u studiju \"Bridge Studios\"-a.\nPrvi put je prikazana na Showtime 27. jula 1997. godine u Americi i 31. decembra 1997. godine na Seven Network-u u Australiji. Prvih pet sezona je bilo snimano i prikazivano na Showtime, a od šeste sezone je prebačeno na Sci-Fi Channel.\nProducenti su Michael Greenburg i Richard Dean Anderson, a televizijsku adaptaciju su napravili Jonathan Glassner i Brad Wright. Sastoji se od 10 sezona i spin-off serije Stargate Atlantis. Ušla je u Ginisovu knjigu rekorda  kao najduže prikazivana neprekidna serija u 2007. godini sa 203 epizode, prestigavši seriju Dosjei X koja je imala 202 epizode. Ovo fanovi serije Doctor Who osporavaju jer je ta serija imala ukupno 723 epizode, za što je i dobila nagradu, no zbog prekida u snimanju nije dobila nagradu za najduže prikazivanu neprekidnu seriju.","url":"https://bs.wikipedia.org/wiki/Stargate_SG-1","thumbnail_url":null},{"id":"61783","type":"featured","language_code":"bs","title":"Hromatografija","summary":"Hromatografija (od grč. χρώμα:chroma, boja i γραφειν:grafein pisati) je zbirni naziv za grupu laboratorijskih tehnika za razdvajanje smjesa. Ona uključuje kretanje ispitivane smjese, rastvorene u \"mobilnoj fazi\", kroz \"stacionarnu fazu\", čime se dijelovi smjese razdvajaju i izoliraju, te ih je moguće analizirati i kvantitativno odrediti.\nHromatografija može biti analitička i preparativna. Preparativna hromatografija se bavi razdvajanjem komponenti iz smjese radi dalje obrade, te se može smatrati metodom prečišćavanja. U analitičkoj hromatografiji se obično radi sa malim uzorcima te se pokušava izmjeriti relativni omjer komponenti u smjesi.\nHromatografija je jedna od vodećih analitičkih metoda i omogućava razdvajanje i kvantitativno određivanje supstanci veoma slične strukture i hemijskih osobina.\nPod hromatografijom se podrazumijevaju metode razdvajanja koje se zasnivaju na različitoj raspodjeli komponenata uzorka između dvije faze, od kojih je jedna nepokretna (stacionarna), a druga pokretna (mobilna) u odnosu na prvu.","url":"https://bs.wikipedia.org/wiki/Hromatografija","thumbnail_url":null},{"id":"6195","type":"featured","language_code":"bs","title":"Fojnica","summary":"Fojnica je naseljeno mjesto i središte istoimene općine u centralnom dijelu Bosne i Hercegovine. Administrativno pripada Srednjobosanskom kantonu.","url":"https://bs.wikipedia.org/wiki/Fojnica","thumbnail_url":"https://upload.wikimedia.org/wikipedia/commons/thumb/d/de/Fojnica%2C_vyhlasene_lazenske_mesto.jpg/150px-Fojnica%2C_vyhlasene_lazenske_mesto.jpg"},{"id":"62396","type":"featured","language_code":"bs","title":"Paracetamol","summary":"Paracetamol ili Acetaminofen (u SAD) je često korišteni analgetik i antipiretik. On je efektivna zamjena za aspirin, često se koristi za smanjenje tjelesne temperature, ublažavanje glavobolje i drugih slabijih tegoba i bolova. Međutim, za razliku od aspirina nije dobar antiupalni lijek. Jedan je od osnovnih sastojaka za brojna farmaceutska sredstva koja služe za prehladu i gripu. U kombinaciji sa opioidnim analgeticima, paracetamol se može koristiti i za ublažavanje jačih bolova poput postoperativnih bolova te za pružanje palijativne njege kod pacijenata sa uznapredovalim rakom. Njegovo analgetičko djelovanje počinje otprilike 11 minuta nakon oralnog uzimanja., a njegovo biološko poluvrijeme eliminacije iznosi od 1 do 4 sata. Iako se paracetamol koristi za ublažavanje upalnih procesa, on općenito nije svrstan u porodicu NSAID jer pokazuje samo vrlo slabe antiupalne aktivnosti.\nMada je općenito siguran za korištenje u preporučenim dozama (od 1.000 mg po dozi do najviše 4.000 mg dnevno za odrasle osobe), akutno predoziranje paracetamolom može uzrokovati potencijalno smrtonosno oštećenje jetre, a kod rijetkih slučajeva, i normalna doza može učiniti isto; rizik se povećava učestalom i prekomjernom konzumacijom alkohola. Otrovnost paracetamola je najčešći razlog akutnog zatajenja jetre u Zapadnim zemljama, i uzrok je najvećeg broja predoziranja lijekovima u SAD, Velikoj Britaniji, Australiji i Novom Zelandu.Paracetamol je aktivni metabolit fenacetina, nekad popularnog kao analgetik i antipiretik, ali za razliku od fenacetina i njegovih kombinacija, paracetamol se ne smatra kancerogenim u terapeutskim dozama. Pojmovi acetaminofen (koristi se u SAD, Kanadi, Japanu, Južnoj Koreji, Hong Kongu i Iranu) i paracetamol (u ostalim zemljama) su nastali iz hemijskog naziva za ovaj lijek: para-acetilaminofenol i para-acetilaminofenol. U nekim kontekstima, koristi se i skraćenica kao APAP za acetil-para-aminopfenol.","url":"https://bs.wikipedia.org/wiki/Paracetamol","thumbnail_url":"https://upload.wikimedia.org/wikipedia/commons/thumb/a/a9/N-Acetyl-p-aminophenol.svg/150px-N-Acetyl-p-aminophenol.svg.png"},{"id":"62398","type":"featured","language_code":"bs","title":"Aspirin","summary":"Aspirin® ili acetilsalicilna kiselina je salicilatni lijek koji se često koristi kao analgetik, antipiretik i antiupalni lijek. Također, ima svojstvo antiplateleta, odnosno sprječava nastanak tromboze. Ponekad se korisiti u manjim dozama za sprječavanje infarkta srca kod osoba koje imaju rizik od nastajanja trombova.\nAspirin također ima svojstvo da onemogućava koagulaciju krvi, jer inhibira tromboksan prostaglandine, koji u normalnim uslovima vežu molekule trombocita radi pravljenja ugruška na otvorenom ili oštećenom krvnom sudu ili povrijeđenom tkivu. Iz tih razloga se aspirin dugoročno koristi u manjim dozama za prevenciju infarkta miokarda, moždanog udara ili stvaranja krvnih ugušaka kod osoba koje su izložene tom riziku. Utvrđeno je da se manje doze aspirina mogu dati neposredno nakon srčanog udara da bi se smanjio rizik od narednog udara ili smrti srčanog mišića.Osnovni neželjeni efekat aspirina su ulceracija probavnih organa, krvarenje u stomaku i tinitus, naročito pri visokim dozama. Kod djece i adolescenata, aspirin se više ne koristi kod ublažavanja simptoma gripe ili ospica te drugih virusnih bolesti, zbog povećanog rizika od Reyevog sindroma.Aspirin je jedan od najsvestranijih lijekova koji su poznati u medicini i jedan od najstarijih (prva upotreba lijekova dosta sličnih aspirinu zabilježena je u Antičkoj Grčkoj). Početni materijal potreban za sintezu aspirina, salicilna kiselina, je relativno jeftin (15 $ po kilogramu), jer se može dobiti procesom karboksilacije fenola sa ugljik-dioksidom. U industrijskoj proizvodnji aspirina najčešće se koristi proces esterifikacije. Aspirin se može naći u više od 100 komercijalnih lijekova širom svijeta (Anacin, Excedrin, Coricidin, Midol itd.). Koristi se za neki od tri najčešća razloga: kao analgetik, antipiretik i antiinflamatorni lijek (protivupalni). Iako je ranije aspirin činio više od 90% cjelokupnog tržišta komercijalnih analgetika, danas se pored njega sve više mogu naći lijekovi na bazi acetaminofena (40%), ibuprofena (26%) i naproksena (6%). Po američkim standardima (FDA), svi lijekovi koji sadrže više od 0,325g aspirina moraju biti pomješani povezujućom supstancom koja povezuje aspirin, odnosno rastvara ga. Takva procedura je neophodna zbog negativnog uticaja aspirina na sluznicu organa u probavnom sistemu.\nAspirin je jedan od prvih lijekova iz grupe nesteroidnih antiupalnih lijekova, od kojih nisu svi salicilati, iako mnogi od njih imaju slične efekte i inhibiraju sintezu ciklooksigenaze kao svoj osnovni mehanizam djelovanja. Danas je aspirin jedan od najrasprostranjenijih lijekova na svijetu, sa otprilike 40.000 tona potrošnje svake godine. U zemljama gdje je Aspirin zaštićeno trgovačko ime njemačke farmaceutske kompanije Bayer, koristi se generičko ime acetilsalicilna kiselina (ASA).","url":"https://bs.wikipedia.org/wiki/Aspirin","thumbnail_url":"https://upload.wikimedia.org/wikipedia/commons/thumb/b/b0/Aspirin-skeletal.png/150px-Aspirin-skeletal.png"},{"id":"63188","type":"featured","language_code":"bs","title":"Katarina Aragonska","summary":"Katarina Aragonska (12. decembar 1485 - 7. januar 1536) je bila kraljica Engleske kao prva od šest supruga Henrika VIII.\nKao kćerka Katoličkih kraljeva koji su bili u savezu sa Engleskom, Katarina je 1501. godine bila udata za Artura, princa od Velsa, najstarijeg sina engleskog kralja i nasljednika dinastije Tudor. Artur je neočekivano umro nakon šest mjeseci braka, a Katarina se sedam godina kasnije udala za Arturovog mlađeg brata Henrika.\nMeđutim, Katarina je podbacila u svojoj dužnosti da Henriku rodi sina, zbog čega je on tražio od pape poništenje njihovog braka. Pošto mu je papa odbio dati poništenje, započeo je dugotrajni i teški proces odvajanja rimokatoličanstva od engleskog katoličanstva, čime je nastala Crkva Engleske. Henrik je, kao novi poglavar Crkve Engleske, poništio svoj brak sa Katarinom, a njoj oduzeo titulu i uklonio je sa dvora. Katarina je umrla 1536. godine, a njeno jedino dijete, Marija, kćerka koju je rodila Henriku, kasnije će postati prva žena na engleskom vladarskom prijestolju.","url":"https://bs.wikipedia.org/wiki/Katarina_Aragonska","thumbnail_url":"https://upload.wikimedia.org/wikipedia/commons/thumb/a/a2/Catalina_de_Arag%C3%B3n%2C_por_un_artista_an%C3%B3nimo.jpg/150px-Catalina_de_Arag%C3%B3n%2C_por_un_artista_an%C3%B3nimo.jpg"},{"id":"63194","type":"featured","language_code":"bs","title":"Anne Boleyn","summary":"Anne Boleyn, 1. markiza od Pembrokea (Ana Bolen; 1501/1507 – 19. maj 1536) bila je engleska kraljica kao druga supruga engleskog kralja Henrika VIII i žena koja se danas smatra odgovornom za odvajanje engleskog katoličanstva od rimokatoličanstva, te za kasnije uspostavljanje protestantizma u tudorskoj Engleskoj.\nAnne je bila prva Engleskinja koju je plemkinjom učinio sam kralj; kao njegova ljubavnica i savjetnica u Francuskoj nosila je titulu markize od Pembrokea. Boleyinino oplemenjivanje je bilo samo korak ka njenoj krunidbi za kraljicu Engleske 1. juna 1533. godine, nakon što se 25. januara tajno, a 28. maja iste godine javno udala za kralja koji je poništio svoj brak sa infantom Katarinom od Aragona. Javno vjenčanje je bilo neophodno budući da je Anne bila trudna, te je Henrik želio da njihov sin bude rođen u zakonitom braku kako bi naslijedio krunu. U septembru 1533. Anne je rodila djevojčicu, buduću englesku monarhinju Elizabetu I. Usprkos brojnim trudnoćama, Anne nije, kao ni njena prethodnica, uspjela Henriku podariti sina, zbog čega je on 19. maja 1536. njihov brak poništio, a Anne dao pogubiti u tvrđavi Tower of London pod optužbom za preljub, incest, i veleizdaju.\nHenrikov brak sa Annom i njeno kasnije smaknuće bili su dio početka složenog političkog i religijskog ustanka zvanog reformacija. Iako je njen brak na kraju doveo do uspostave protestantizma u Engleskoj, Anne nikada nije postala protestantkinja. Kao kraljica držala je stav da papstvo kvari kršćanstvo, ali njena posvećenost katoličanstvu ogledala se u veličanju Djevice Marije tokom njene krunidbene ceremonije. Zbog svoje umiješanosti u crkvene reforme smatra jednom od najuticajnijih supružnika engleskih vladara.","url":"https://bs.wikipedia.org/wiki/Anne_Boleyn","thumbnail_url":"https://upload.wikimedia.org/wikipedia/commons/thumb/f/f2/Anne_boleyn.jpg/150px-Anne_boleyn.jpg"},{"id":"63645","type":"featured","language_code":"bs","title":"Marija Antoaneta","summary":"Marija Antonija Josipa Ivana Habsburško-Lotarinška  (2. novembar 1755 - 16. oktobar 1793), bolje poznata kao Marija Antoaneta, bila je kraljica Francuske i Navare kao supruga kralja Luja XVI. Ostala je upamćena kao zadnja, te zbog svog porijekla i običaja, najomraženija kraljica apsolutističke Francuske. Poznatom ju je učinilo rasipništvo i skandali koje je uzrokavala, često iskrivljeni i pretjerano loše opisivani, ali i smrt; pogubljena je pod giljotinom na vrhuncu Francuske revolucije.\nTokom svog života i nakon smrti, Marija Antoaneta je jednima predstavljala simbol svega dobrog, a drugima svega lošeg vezanog za monarhiju i kraljevsku porodicu. Ovo drugo mišljenje prevladavalo je kroz historiju i ostalo jače čak i danas. Slika stvorena i propagirana pred Francusku revoluciju smatrana je vjernim i neutralnim opisom Marije Antoanete sve do 20. vijeka. Izuzetak su bili francuski i strani rojalisti, koju su Mariju Antoanetu dugo vremena smatrali mučenicom. Ovaj pogled nastao je još za vrijeme vladavine Napoleona Bonaparte, a održao se gotovo tokom cijelog 19. vijeka. Već krajem toga vijeka opis koji je bio poznat narodu značajno je ublažen biografijama savremenih autora, koji Mariju Antoanetu počinju prikazivati u dosta blažem svjetlu.\nOgovaranja i revolucionarne novine dovele su do nastanka gomile anegdota i citata pripisanih Mariji Antoaneti. Najbolji primjer je popularna i često spominjana izreka \"ako nemaju hljeba, neka jedu kolače\" (fr. qu’ils mangent de la brioche). Danas se smatra da je ovaj citat potekao od Jean-Jacquesa Rousseaua, koji je jednom prilikom izjavio da je to rekla \"jedna princeza\", misleći pritom na suprugu Luja XIV.Današnji historičari smatraju da su njeni savremenici, među kojima su najoštriji bili Mary Wollstonecraft  i Thomas Jefferson, pretjerivali pri opisima Marije Antoanete. Zadnjih godina snimljeno je nekoliko filmova, igranih i animiranih serija, koji se uglavnom baziraju na knjizi Marie Antoinette: The Journey.","url":"https://bs.wikipedia.org/wiki/Marija_Antoaneta","thumbnail_url":"https://upload.wikimedia.org/wikipedia/commons/thumb/4/4f/Vig%C3%A9e-Lebrun_Marie_Antoinette_1783.jpg/150px-Vig%C3%A9e-Lebrun_Marie_Antoinette_1783.jpg"},{"id":"67240","type":"featured","language_code":"bs","title":"Novak Đoković","summary":"Novak Đoković profesionalni je teniser iz Srbije i jedan od najboljih u historiji. Osvojio je 22 titule na Grand Slam turnirima. Pobjedom na Roland Garrosu 2016. postao je osmi teniser u historiji koji je u karijeri osvojio sva četiri Grand Slam turnira, treći koji je bio vlasnik sve četiri titule u isto vrijeme i prvi koji je to uspio na tri podloge (tvrdoj, zemlji i travi). Također je stigao do finala na 55 turnira Masters serije, od kojih je 38 osvojio (od toga šest u 2015. godini, što je rekord za jednu sezonu). Pobjedom na Cincinnati Mastersu 2018. postao je prvi igrač u historiji koji je uspio osvojiti svih devet Mastersa. Ima i šest titula na Masters Cupu (od čega četiri uzastopno, po čemu je jedini u historiji). Također ima najveću zaradu od turnira u historiji. Trenutno je prvi na ATP-listi, a rekorder je po broju sedmica na broju 1 (374).\nOsim toga, osvojio je bronzanu medalju na Olimpijskim igrama 2008. u Pekingu. Sa saigračima iz reprezentacije Srbije osvojio je Davis Cup 2010, a 2018. kao član tima Evrope osvojio je Laver Cup.\nMagazin Time uvrstio ga je na svoju listu \"100 najutjecajnijih ljudi na svijetu\". Dobitnik je brojnih sportskih i drugih priznanja i nagrada.","url":"https://bs.wikipedia.org/wiki/Novak_%C4%90okovi%C4%87","thumbnail_url":"https://upload.wikimedia.org/wikipedia/commons/thumb/4/48/Novak_Djokovi%C4%87_Trophy_Wimbledon_2019-croped_and_edited.jpg/150px-Novak_Djokovi%C4%87_Trophy_Wimbledon_2019-croped_and_edited.jpg"},{"id":"6864","type":"featured","language_code":"bs","title":"Genocid u Srebrenici","summary":"Genocid u Srebrenici jest ratni zločin izvršen u julu 1995. za vrijeme rata u Bosni i Hercegovini. Genocid se sastojao od masovnih, planski provedenih ubistava zarobljenih bošnjačkih muškaraca i dječaka između 12 i 77 godina. Desio se u regionu Srebrenice, a izvršile su ga Vojska Republike Srpske pod komandom generala Ratka Mladića, te paravojna formacija \"Škorpioni\", zajedno s nekoliko stotina grčkih i ruskih volontera.Događaj se smatra jednim od najvećih masakara u Evropi od Drugog svjetskog rata, u kojem je ubijeno preko 8.000 ljudi. Masakr se generalno smatra jednim od najužasnijih događaja u savremenoj evropskoj historiji. General Ratko Mladić i grupa oficira Vojske Republike Srpske u međuvremenu su optuženi za ratne zločine, uključujući i genocid, pred Međunarodnim krivičnim sudom za bivšu Jugoslaviju (MKSJ). MKSJ je, između ostalog, donio pravosnažnu presudu u kojoj masakr u Srebrenici kvalificira kao čin genocida.Godine 2004, jednoglasnom presudom u slučaju Tužilac protiv Krstića, Žalbeno vijeće Međunarodnog krivičnog suda za bivšu Jugoslaviju (MKSJ), presudilo je da zločin počinjen nad muškim stanovnicima enklave Srebrenica predstavlja genocid, zločin prema međunarodnom pravu. Presudu je podržao i Međunarodni sud pravde (ICJ) 2007. godine. Zaključeno je da nasilno premještanje i zlostavljanje između 25.000 i 30.000 bošnjačkih žena, djece i starijih osoba predstavlja genocid, zajedno sa ubistvima i razdvajanjem muškaraca koja su se desila tokom tog zločina.U godinama 2013, 2014. i ponovo 2019. godine, država Nizozemska je proglašena odgovornom pred nizozemskim Vrhovnim sudom i pred Haškim okružnim sudom jer nije učinila dovoljno da spriječi više od 300 ubistava Bošnjaka u Srebrenici.","url":"https://bs.wikipedia.org/wiki/Genocid_u_Srebrenici","thumbnail_url":"https://upload.wikimedia.org/wikipedia/commons/thumb/b/bf/Memorijalni_centar_Srebrenica-Poto%C4%8Dari.JPG/150px-Memorijalni_centar_Srebrenica-Poto%C4%8Dari.JPG"},{"id":"6891","type":"featured","language_code":"bs","title":"Natrij","summary":"Natrij (latinski: natrium) jest hemijski element koji ima simbol Na i atomski broj 11. U periodnom sistemu nalazi se u trećoj periodi i kao alkalni metal u IA (glavnoj) grupi. Jedini stabilni izotop mu je 23Na.\nElementarni natrij prvi put je dobio Humphry Davy 1807. godine putem elektrolize istopljenog natrij hidroksida te mu dao ime sodium. Ovaj naziv se i danas koristi u mnogim jezicima, kao što su engleski i francuski, a njegovi nazivi u romanskim i nekim slavenskim jezicima se donekle razlikuju. U bosanskom jeziku, ime natrij je izvedeno iz arapskog ناترون natrun, natron, odnosno iz egipatskog netjerj. Pored bosanskog, ovaj naziv je raširen i u germanskim i slavenskim jezicima.\nU normalnim uslovima, natrij je poput voska mehki metal, srebrenastog sjaja i izuzetno reaktivan. Zbog svoje velike reaktivnosti metalni (elementarni) natrij se skladišti u inertnim uslovima, najčešće u parafinskom ulju ili petroleumu, a za veće količine koriste se hermetički zatvorene čelične bačve. Natrij spada među deset najčešćih elemenata u Zemljinoj kori. Javlja se u brojnim mineralima u stijenama i na morskom dnu. U okeanima su također rastvorene značajne količine natrija u obliku iona.","url":"https://bs.wikipedia.org/wiki/Natrij","thumbnail_url":"https://upload.wikimedia.org/wikipedia/commons/thumb/2/27/Na_%28Sodium%29.jpg/150px-Na_%28Sodium%29.jpg"},{"id":"6896","type":"featured","language_code":"bs","title":"Sumpor","summary":"Sumpor (latinski: ', grecizirano sulphur) jeste hemijski element sa simbolom S i atomskim brojem 16. Ubraja se u halkogene elemente, tj. nalazi se u šestoj glavnoj grupi periodnog sistema. Prema udjelu u Zemljinoj litosferi nalazi se na 16. mjestu najzastupljenijih elemenata. Sumpor je žuta, nemetalna supstanca, koja gradi veliki broj alotropskih modifikacija. U prirodi se javlja kao samorodan ali i u obliku svojih mnogobrojnih neorganskih spojeva, među kojima su najpoznatiji sulfidi i sulfati.\nOdređene aminokiseline i koenzimi sadrže sumpor. U organizmima, on igra ulogu pri anaerobnom načinu dobijanja energije kod mikroorganizama. Najveći dio dobijenog elementarnog sumpora koristi se u hemijskoj industriji za proizvodnju sumporne kiseline, tehnički najvažnije i najviše proizvedene osnovne hemikalije. Kao sastojak kiselih kiša, sumpor-dioksid je od velike važnosti za okolinu.","url":"https://bs.wikipedia.org/wiki/Sumpor","thumbnail_url":"https://upload.wikimedia.org/wikipedia/commons/thumb/8/88/Sulfur_-_El_Desierto_mine%2C_San_Pablo_de_Napa%2C_Daniel_Campos_Province%2C_Potos%C3%AD%2C_Bolivia.jpg/150px-Sulfur_-_El_Desierto_mine%2C_San_Pablo_de_Napa%2C_Daniel_Campos_Province%2C_Potos%C3%AD%2C_Bolivia.jpg"},{"id":"6993","type":"featured","language_code":"bs","title":"Titanij","summary":"Titanij je hemijski element sa simbolom Ti i atomskim brojem 22. To je sjajni prelazni metal, srebrenaste boje, male gustoće ali veoma velike čvrstoće. Dosta je otporan na koroziju u morskoj vodi, zlatotopki i hloru.\nTitanij je otkrio William Gregor 1791. u Cornwallu, Velika Britanija a ime mu je dao Martin Heinrich Klaproth po Titanima iz grčke mitologije. Element se javlja unutar brojnih mineralnih depozita, uglavnom kao rutil i ilmenit, koji su široko rasprostranjeni u Zemljinoj kori i litosferi, a ima ga i u gotovo svim živim bićima, stijenama, vodotokovima, morima i zemljištu. Metal se dobija iz svojih osnovnih mineralnih ruda pomoću Krollovog i Hunterovog procesa. Njegov najčešći spoj, titanij-dioksid je fotokatalizator a koristi se i za proizvodnju bijelih pigmenata. Drugi spojevi su titanij-tetrahlorid (TiCl4), koji sastojak dimnih zavjesa i katalizator i titanij-trihlorid (TiCl3), koji se koristi u proizvodnji polipropilena kao katalizator.Titanij se može legirati, između ostalih, i sa željezom, aluminijem, vanadijem i molibdenom, dajući vrlo jake ali lagahne legure pogodne za avionske i aeronautičke aplikacije (mlazne motore, rakete i svemirske letjelice), vojne i industrijske procese (hemikalije i petrohemikalije, tvornice za desalinizaciju, proizvodnju papira), kao i za brojne aplikacije u autoindustriji, prehrambenoj industriji, medicinskim protezama, ortopedskim implantatima, zubnim i endodontskim instrumentima, zubnim implantatima, sportskoj opremi, nakitu, mobilnim telefonima i drugim.Dvije najkorisnije osobine ovog metala su otpornost na koroziju i najbolji odnos između čvrstoće i gustoće od bilo kojeg drugog metalnog elementa. U nelegiranom obliku, titanij je čvrst poput nekih vrsta čelika, ali je mnogo manje gustoće. Postoje dva alotropska oblika i pet prirodnih izotopa ovog elementa, od 46Ti do 50Ti, među kojim je 48Ti najrasprostranjeniji (73,8%). Iako imaju isti broj valentnih elektrona i nalaze se u istoj grupi periodnog sistema elemenata, titanij i cirkonij se znatno razlikuju po mnogim hemijskim i fizičkim osobinama.","url":"https://bs.wikipedia.org/wiki/Titanij","thumbnail_url":"https://upload.wikimedia.org/wikipedia/commons/thumb/d/db/Titan-crystal_bar.JPG/150px-Titan-crystal_bar.JPG"},{"id":"7003","type":"featured","language_code":"bs","title":"Germanij","summary":"Germanij (latinski: germanium) jeste hemijski element sa simbolom Ge i atomskim brojem 32. On je sjajni, tvrdi, sivo-bijeli polumetal iz grupe ugljika, hemijski sličan svojim komšijama iz IV glavne grupe periodnog sistema elemenata kalaju i siliciju. Čisti elementarni germanij je poluprovodnik, izgledom najviše sliči elementarnom siliciju. Poput silicija, germanij vrlo lahko reagira i sa kisikom iz prirode gradi komplekse. Za razliku od silicija, on je isuviše reaktivan da bi se prirodno našao na Zemlji u svom elementarnom stanju.\nPošto postoji vrlo mali broj minerala koji ga sadrže u visokim koncentracijama, germanij je otkriven relativno kasno u historiji hemije. Među elementima po rasprostranjenosti u Zemljinoj kori, on se nalazi približno na 50. mjestu. Ruski hemičar Dmitrij Mendeljejev je 1869. godine predvidio njegovo postojanje i neke od njegovih osobina na osnovu položaja u periodnom sistemu kojeg je Mendeljejev kreirao. Dao mu je ime ekasilicij. Gotovo dvije decenije kasnije, 1886. godine, Clemens Winkler je otkrio novi element, kao pratioca srebra i sumpora u rijetkom mineralu nazvanom argirodit. Mada je novi element izgledom na neki način imao sličnosti sa arsenom i antimonom, njegovi kombinirani odnosi u spojevima novog elementa su bili u saglasnosti sa Mendeljejevijim predviđanjima u odnosu na silicij. Winkler je novom elementu dao ime po imenu svoje domovine, Njemačke. Danas se germanij uglavnom izdvaja iz sfalerita (osnovne rude cinka), mada se često industrijski izdvaja i iz ruda srebra, olova i bakra.\nMetalni germanij (izolirani elementarni) se koristi kao poluprovodnik u tranzistorima i različitim elektronskim uređajima. U prošlosti, cijela generacija prvobitnih elektronskih poluprovodnika je potpuno bila zasnovana na germaniju. Međutim, danas na njegovu proizvodnju u svrhu poluprovodnika otpada vrlo mali udio (2%) umjesto ultra čistog silicija, koji je uglavnom zamijenio germanij. U današnje doba, glavni potrošači germanija su sistemi za optička vlakna, optički uređaji za infracrveni dio spektra i aplikacije za solarne ćelije. Spojevi germanija se koriste kao katalizatori za reakcije polimerizacije a odnedavno se koriste i za proizvodonju nanožica. Ovaj element gradi veliki broj organometalnih spojeva, kao što je tetraetilgermanij, vrlo koristan u organometalnoj hemiji. Germanij se ne smatra da je neophodan element za bilo koji živi organizam. Neki kompleksni organo-germanijevi spojevi su bili istraživani kao mogući preparati u farmaciji, međutim nijedan se nije pokazao uspješnim. Slično kao i silicij i aluminij, prirodni spojevi germanija su većinom nerastvorljivi u vodi, te stoga nisu isuviše otrovni. Međutim, sintetički dobijene rastvorljive soli germanija su se pokazale da djeluju kao nefrotoksin, dok su vještački, hemijski reaktivni spojevi germanija sa halogenim elementima i vodikom iritirajući i otrovni.","url":"https://bs.wikipedia.org/wiki/Germanij","thumbnail_url":"https://upload.wikimedia.org/wikipedia/commons/thumb/0/08/Polycrystalline-germanium.jpg/150px-Polycrystalline-germanium.jpg"},{"id":"7042","type":"featured","language_code":"bs","title":"Arhitektura Bosne i Hercegovine","summary":"Arhitektura u Bosni i Hercegovini, u svojoj specifičnosti kao posebna bosanska arhitektura, uglavnom je nastala uticajem  četiri osnovna razvojna perioda u kojem su političke i društvene promjene uticale na stvaranje i razvoj specifičnih kulturnih i arhitektonskih navika njenog stanovništva. Svaki period je autentično utjecao na cjelokupnu sliku bosanske arhitekture i doprinio razvoju kulturne raznovrsnosti i specifičnog arhitektonskog izraza u zemlji.","url":"https://bs.wikipedia.org/wiki/Arhitektura_Bosne_i_Hercegovine","thumbnail_url":"https://upload.wikimedia.org/wikipedia/commons/thumb/b/bb/Sarajevoview.PNG/150px-Sarajevoview.PNG"},{"id":"7128","type":"featured","language_code":"bs","title":"Itrij","summary":"Itrij (latinski: ytrium) jeste hemijski element koji ima hemijski simbol Y i atomski broj 39. Spada u metale IIIB grupe periodnog sistema. To je srebrenasto svijetli prelazni metal, sličan lantanoidima, a često se ubraja u rijetke zemne elemente. Itrij se gotovo uvijek nalazi zajedno sa lantanoidima u rijetkim zemnim metalima i nikad se u prirodi ne može naći kao samorodni element. Ima samo jedan stabilan izotop 89Y, koji se jedini i može naći u prirodi.\nCarl Axel Arrhenius je 1787. godine pronašao novi mineral nedaleko sela Ytterby u Švedskoj te mu dao ime ytterbit (gadolinit) po imenu sela. U Arrheniusovom uzorku, Johan Gadolin je 1789. godine otkrio itrij oksid, a Anders Gustaf Ekeberg je novom oksidu da ime yttria. Elementarni itrij je prvi put izolirao Friedrich Wöhler 1828. godine.Najvažniji vid upotrebe itrija je dobijanje fosforoscentnih boja, kao naprimjer za crvenu boju u starijim televizorskim ekranima na bazi katodnih cijevi (CRT ekrani) ali i za novije LCD ekrane. Također se koristi i u proizvodnji elektrodi, elektrolita, elektronskih filtera, lasera i superprovodnika; u razne medicinske svrhe kao i za dodavanje raznim materijalima radi poboljšanja njihovih osobina. Ne postoje dokazi da itrij ima neku biološku ulogu, a izlaganje spojevima itrija može dovesti do plućnih bolesti kod ljudi.","url":"https://bs.wikipedia.org/wiki/Itrij","thumbnail_url":"https://upload.wikimedia.org/wikipedia/commons/thumb/d/d5/Yttrium_etched_and_1cm3_cube.jpg/150px-Yttrium_etched_and_1cm3_cube.jpg"},{"id":"7131","type":"featured","language_code":"bs","title":"Molibden","summary":"Molibden je hemijski element sa simbolom Mo i atomskim brojem 42. Njegovo ime je izvedeno iz novolatinskog molybdaenum, odnosno iz grčkog Μόλυβδος (molybdos) u značenju olovo, jer se za njegove rude često mislilo da su olovne. Minerali molibdena su bili poznati još iz prahistorije, ali je element otkriven (u smislu da je izdiferenciran kao nepoznata supstanca iz mineralnih soli drugih metala) tek 1778. Otkrio ga je Carl Wilhelm Scheele, ali ga je u elementarnom obliku prvi izdvojio Peter Jacob Hjelm 1781. godine.\nMolibden se ne javlja u prirodi u slobodnom (elementarnom) obliku na Zemlji. Umjesto toga, on se javlja u mineralima u raznim oksidacijskim stanjima. Elementarni molibden, izgledom sivi srebrenasti metal, ima šestu najvišu tačku topljenja od svih poznatih elemenata. On vrlo lahko gradi tvrde, stabilne karbide u legurama, pa se iz tog razloga najveći dio svjetske proizvodnje elementa (približno 80%) koristi za dobijanje raznih vrsta čelika i legura, uključujući legure izrazito velike čvrstoće te superlegure.\nVećina spojeva molibdena je slabo rastvorljiva u vodi, ali je ion molibdata MoO2−4 rastvorljiv, a formira se kada minerali koji sadrže molibden dođu u kontakt sa kisikom i vodom. U industrijskim količinama, spojevi molibdena (oko 14% svjetske proizvodnje elementa) koriste se u visokotemperaturnim i visokotlačnim aplikacijama, te kao pigmenti i katalizatori.\nEnzimi koji sadrže ovaj element su ubjedljivo najčešći katalizatori koje koriste neke bakterije za razbijanje hemijskih veza u atmosferskom molekularnom dušiku, omogućavajući biološko fiksiranje dušika. Poznato je najmanje 50 enzima koji sadrže molibden u bakterijama i životinjama, mada su samo bakterijski i cijanobakterijski enzimi uključeni u fiksiranje dušika. Ove nitrogenaze sadrže molibden u različitim oblicima, koji se razlikuju od drugih molibdenskih enzima. Svi oni sadrže potpuno oksidirani molibden inkorporiran u molibdenski koenzim. Molibden je esencijalni element za život za sve više eukariotske organizme, ali ne i za sve bakterije, najviše zbog toga što ima raznolike funkcije u različitim enzimima molibdenskih kofaktora.","url":"https://bs.wikipedia.org/wiki/Molibden","thumbnail_url":"https://upload.wikimedia.org/wikipedia/commons/thumb/d/d9/Molybdenum_element.jpg/150px-Molybdenum_element.jpg"},{"id":"742","type":"featured","language_code":"bs","title":"Egipat","summary":"Egipat (arapski: مصر‎ Misir), službeno Arapska Republika Egipat, jeste transkontinentalna zemlja koja obuhvata sjeveroistočni ugao Afrike i jugozapadni dio Azije, preko kopnenog mosta koje obrazuje Sinajsko poluostrvo. Većina teritorije od 1.010.450 km2 leži u dolini rijeke Nil. Egipat graniči sa Sredozemnim morem na sjeveru, pojasom Gaze i Izraelom na sjeveroistoku, Akapskim zalivom i Crvenim morem na istoku, Sudanom na jugu i Libijom na zapadu.\nSa preko 94 miliona stanovnika (2007), Egipat je treća najmnogoljudnija država Afrike i 15. na svijetu. Velika većina stanovništva živi u blizini obale rijeke Nil, na površini od gotovo 40.000 km2, gdje se nalazi obradivo zemljište. Velika područja pustinje Sahare, koja čini većinu teritorija Egipta, su slabo naseljena. Polovina stanovništva Egipta živi u urbanim područjima, u gusto naseljenim gradovima kao što su Kairo, Aleksandrija i drugi veći gradovi u delti Nila.\nEgipat ima najdužu historiju jedne moderne države, i u kontinuitetu je naseljen od 10. milenijuma p. n. e. Egipat je, sa svojim spomenicima kao što je Giza i Sfinga koje su izgrađene u antičko vrijeme, bio jedna od najmoćnijih država svog vremena i jedan od prvih šest civilizacija koje se javljaju samostalno u svijetu. Njegove drevne ruševine, kao što su one u Memphisu, Tebi, Karnaku i Dolini kraljeva kod Luksora, su značajni fokus arheoloških studija i popularnih interesa cijelog svijeta. Osim što ima bogato kulturno nasljeđe, Egipat je bogat turističkim atrakcijama, te privlači goste iz cijelog svijeta koji odmaraju i na Crvenomorskoj rivijeri, koja zapošljava 12% njegove radne snage.\nModerni Egipat se smatra regionalnom silom sa značajnim kulturnim, političkim i vojnim utjecajem u Sjevernoj Africi, na Bliskom istoku i općenito muslimanskom svijetu. Ekonomija Egipta je jedna od najvećih i najraznovrsnijih na Bliskom istoku, sa sektorima kao što su turizam, poljoprivreda, industrija i usluge.","url":"https://bs.wikipedia.org/wiki/Egipat","thumbnail_url":"https://upload.wikimedia.org/wikipedia/commons/thumb/f/fe/Flag_of_Egypt.svg/150px-Flag_of_Egypt.svg.png"},{"id":"7424","type":"featured","language_code":"bs","title":"Ksenon","summary":"Ksenon je hemijski element sa simbolom Xe i atomskim brojem 54. On je bezbojni, gusti plemeniti gas bez mirisa, a javlja se u tragovima u Zemljinoj atmosferi. Iako je općenito nereaktivan, ksenon može stupiti u nekoliko hemijskih reakcija kao što je naprimjer formiranje ksenon-heksafluoroplatinata, prvog spoja nekog plemenitog gasa koji je sintetiziran.Ksenon koji se javlja u prirodi sastoji se iz osam stabilnih izotopa. Osim njih postoji i preko 40 nestabilnih, radioaktivnih izotopa. Omjer između izotopa ksenona je važan alat za proučavanje rane historije Sunčevog sistema. Radioaktivni izotop ksenon-135 se dobija iz joda-135 kao rezultat nuklearne fisije, djelujući kao najznačajniji apsorber neutrona u nuklearnim reaktorima.Ksenon se koristi u bljeskalicama i svjetiljkama na bazi električnog pražnjenja u cijevi napunjenoj gasom, kao i opći anestetik. Prvi eksimerski laser koristio je ksenonske dimerne molekule (Xe2) kao aktivni laserski medij, a prvobitni laseri su koristili ksenonske bljeskalice kao laserske pumpe. Ksenon se također koristi i u istraživanju hipotetskih slabo interaktivnih masivnih čestica te kao pogonski gas za ionske motore u svemirskim letjelicama.","url":"https://bs.wikipedia.org/wiki/Ksenon","thumbnail_url":null},{"id":"7428","type":"featured","language_code":"bs","title":"Hafnij","summary":"Hafnij je hemijski element sa simbolom Hf i atomskim brojem 72. On je sjajni, srebreno-sivi četverovalentni prelazni metal. U hemijskom smislu, dosta je sličan cirkoniju a može se naći i u mineralima cirkonija. Njegovo postojanje je predvidio Mendeljejev već 1869. godine, ali sve do 1923. nije identificiran kao element. Bio je pretposljednji element sa stabilnim izotopima koji je otkriven (renij je identificiran dvije godine kasnije). Hafnij je dobio ime po Hafniji, latinskom nazivu za danski Kopenhagen, gdje je i otkiven. Ovaj metal se koristi u filamentima i elektrodama. Neki procesi proizvodnje poluprovodnika koriste njegov oksid za integralna kola pri 45 nm i manjim dužinama. Neke superlegure korištene u posebne svrhe sadrže hafnij u kombinaciji sa niobijem, titanijem ili volframom.\nZbog velikog poprečnog presjeka atoma hafnija, on je idealan materijal za apsorpciju neutrona u kontrolnim šipkama koje se koriste u nuklearnim centralama, ali je istovremeno potrebno uklanjati ga iz cirkonijevih legura, otpornih na koroziju a koje propuštaju neutrone u nuklearnim reaktorima.","url":"https://bs.wikipedia.org/wiki/Hafnij","thumbnail_url":"https://upload.wikimedia.org/wikipedia/commons/thumb/4/42/Electrolytic_hafnium%2C_22_grams.jpg/150px-Electrolytic_hafnium%2C_22_grams.jpg"},{"id":"7429","type":"featured","language_code":"bs","title":"Tantal","summary":"Tantal je hemijski element sa simbolom Ta i atomskim brojem 73. Ranije poznat kao tantalij, dobio je ime po Tantalu, mitološkom božanstvu iz antičke Grčke. Tantal je rijetki, tvrdi, plavo-sivi, sjajni prelazni metal, izrazito otporan na koroziju. Spada u grupu vatrostalnih metala, koji su dosta korišteni kao sporedne komponente u legurama. Hemijska inertnost tantala čini ga vrlo vrijednom supstancom za izradu laboratorijske opreme kao i zamjenu za platinu. Danas se ovaj metal koristi za tantalske kondenzatore u elektronskoj opremi kao što su mobiteli, DVD uređaji, sistemi video-igara i računara. Tantal, uvijek kao pratnja hemijski sličnog elementa niobija, javlja se u mineralima tantalitu, kolumbitu kao i koltanu (mješavini kolumbita i tantalita).","url":"https://bs.wikipedia.org/wiki/Tantal","thumbnail_url":"https://upload.wikimedia.org/wikipedia/commons/thumb/2/2a/Tantalum_element.jpg/150px-Tantalum_element.jpg"},{"id":"74292","type":"featured","language_code":"bs","title":"Ibuprofen","summary":"Ibuprofen (skraćeno od starije nomenklature: izo-butil-propan-fenolska kiselina) je lijek koji spada u grupu nesteroidnih antiupalnih lijekova, prvobitno distribuiran kao Brufen, a kasnije pod mnogobrojnim trgovačkim nazivima. Koristi se za ublažavanje simptoma artritisa, primarne dismenoreje (bolne menstruacije), groznice, te kao analgetik, naročito kada je prisutna i upalna komponenta. Poznato je da ibuprofen ima i svojstvo da inhibira nastajanje krvnih ugrušaka, mada je veoma blag i ima kraće vrijeme djelovanja u odnosu na aspirin i druge poznate antikoagulantske lijekove. Ibuprofen je stavljen na spisak esencijalnih lijekova Svjetske zdravstvene organizacije.","url":"https://bs.wikipedia.org/wiki/Ibuprofen","thumbnail_url":"https://upload.wikimedia.org/wikipedia/commons/thumb/3/37/Ibuprofen-3D-balls.png/150px-Ibuprofen-3D-balls.png"},{"id":"7433","type":"featured","language_code":"bs","title":"Iridij","summary":"Iridij (lat. - iridium) hemijski element sa simbolom Ir i atomskim brojem 77. Vrlo je tvrd, lomljiv, srebreno-bijeli prelazni metal iz platinske porodice. Iridij je drugi element po gustoći (poslije osmija) i jedan od najotpornijih metala na koroziju, čak i pri temperaturama do 2000 °C. U periodnom sistemu elemenata nalazi se u 9. grupi i 6. periodi. Iako su samo neke istopljene soli i halogeni spojevi podložni koroziji u čvrstom stanju, fino isitnjeni prah iridija je zapaljiv i mnogo reaktivniji.\nIridij je otkrio engleski naučnik Smithson Tennant 1803. godine zajedno sa osmijem u nerastvorljivim ostacima u prirodnoj platini. Ime je dao po grčkoj boginji Iridi, personifikaciji duge, zbog upečatljivih i šarolikih boja njegovih soli. Iridij je jedan od najrjeđih elemenata koji se mogu naći u Zemljinoj kori, a njegova godišnja proizvodnja i potrošnja u svijetu iznosi samo 3 tone. Postoje samo dva izotopa koja se mogu naći u prirodi 191Ir i 193Ir, od kojih je 193Ir mnogo više zastupljen, a to su i jedini stabilni izotopi.\nMeđu najznačajnije iridijeve spojeve koji se koriste spadaju soli i kiseline koje on daje sa hlorom, iako iridij također formira i brojne organometalne spojeve koji se koriste kao industrijski katalizatori i u svrhu istraživanja. Metalni iridij se koristi kada je potrebna velika otpornost na koroziju na visokim temperaturama, kao što su visokotehnološke svjećice, tiglovi za rekristalizaciju poluprovodnika pri visokim temperaturama i elektrode za proizvodnju hlora u hloroalkalnom procesu. Radioizotopi iridija se koriste u nekim radioizotopskim termoelektričnim generatorima.\nIridij je pronađen u brojnim meteoritima u količinama mnogo većim nego što je njegov prosječni udio u Zemljinoj kori. Iz ovog razloga, neuobičajeno veliki udio iridija u sloju gline u takozvanoj K-T granici dao je povod za Alvarezovu hipotezu da je udar vanzemaljskog objekta prouzrokovao izumiranje dinosaurusa i mnogih drugih vrsta prije oko 65 miliona godina. Vjeruje se da je ukupna količina iridija na planeti Zemlji mnogo veća nego što je to izmjereno u stijenama Zemljine kore, ali kao i kod drugih metala platinske grupe, velika gustoća i tendencija iridija da se spaja sa željezom uzrokovala je da se najveći dio iridija spusti ispod Zemljine kore u periodu dok je planeta bila \"mlada\" i još u tečnom stanju.","url":"https://bs.wikipedia.org/wiki/Iridij","thumbnail_url":"https://upload.wikimedia.org/wikipedia/commons/thumb/8/8a/Iridium_1.jpg/150px-Iridium_1.jpg"},{"id":"74694","type":"featured","language_code":"bs","title":"Krvna grupa","summary":"Krvna grupa je jedna od klasifikacijskih odrednica krvi, a bazirana je  na prisutnosti ili nedostatku naslijeđene antigenske supstance na površini eritrocita. Ovi antigeni mogu biti proteini, ugljikohidrati, glikoproteini ili glikolipidi, u zavisnosti od sistema krvnih grupa, a neki od ovih antigena su prisutni i na površinama drugih vrsta ćelija raznih tkiva.Suglasno specifičnosti antigena i/ili antitijela u krvi, fenotipovi krvnih grupa se klasificiraju po više sistema. Neki su toliko rijetki da se označavaju kao privatni (engleski: private), dok su drugi javni (engleski: public), manje ili više rasprostranjeni u većem dijelu svjetske populacije.","url":"https://bs.wikipedia.org/wiki/Krvna_grupa","thumbnail_url":"https://upload.wikimedia.org/wikipedia/commons/thumb/3/32/ABO_blood_type.svg/150px-ABO_blood_type.svg.png"},{"id":"77094","type":"featured","language_code":"bs","title":"Miroslav Blažević","summary":"Miroslav \"Ćiro\" Blažević (9. februar 1935 – 8. februar 2023) bio je bosanskohercegovački i hrvatski fudbalski stručnjak, bivši trener hrvatske i bosanskohercegovačke fudbalske reprezentacije.","url":"https://bs.wikipedia.org/wiki/Miroslav_Bla%C5%BEevi%C4%87","thumbnail_url":"https://upload.wikimedia.org/wikipedia/commons/thumb/5/54/CirBlaz_face.JPG/150px-CirBlaz_face.JPG"},{"id":"7746","type":"featured","language_code":"bs","title":"Napadi 11. septembra 2001.","summary":"Teroristički napadi 11. septembra 2001. godine su bili serija koordiniranih napada protiv Sjedinjenih Američkih Država koji su se dogodili u utorak, 11. septembra 2001. godine. Prema zvaničnom izvještaju 911 Komisije, 19 osoba u službi Al-Kaide, mreže militantnih islamističkih organizacija, je otelo četiri američka aviona. Dva su udarila u Svjetski Trgovački Centar (STC) na Manhattan-u u New York-u, po jedan u svaki neboder u 17 minuta razlike, ubrzo nakon čega su se oba nebodera srušila. Treći avion je udario u Pentagon, glavno sjedište Ministarstva odbrane SAD-a u općini Arlington, državi Virginiji. Četvrti avion se srušio u ruralnom dijelu općine Somerset u Pensilvaniji 130 km istočno od Pitsburga nakon što su putnici pružili otpor otimačima.\nIzvještaj 911 komisije je pokazao da su napadači pretvorili otete avione u najveće samoubilačke bombe u historiji te su izvršili najubitačnije napade ikad počinjene protiv Sjedinjenih Američkih Država. Napadi 11. septembra su relativno najznačajniji događaj koji se do sada desio u 21. vijeku u smislu općih ekonomskih, socijalnih, kulturnih i vojnih posljedica koje su uslijedile u Sjedinjenim Državama i mnogim drugim dijelovima svijeta.","url":"https://bs.wikipedia.org/wiki/Napadi_11._septembra_2001.","thumbnail_url":"https://upload.wikimedia.org/wikipedia/commons/thumb/6/65/September_11_Photo_Montage.jpg/150px-September_11_Photo_Montage.jpg"},{"id":"80077","type":"featured","language_code":"bs","title":"Cerera (mitologija)","summary":"U rimskoj mitologiji, Cerera je božica rastućih biljaka (naročito žitarica), plodnosti i majčinske ljubavi. Cereri se klanjalo u rimskoj religiji, a i danas joj se klanjaju u neopaganizmu. Cerera je obično istovjetna sa grčkom božicom Demetrom, te sa Izidom u egipatskoj mitologiji.","url":"https://bs.wikipedia.org/wiki/Cerera_(mitologija)","thumbnail_url":"https://upload.wikimedia.org/wikipedia/commons/thumb/d/d3/03574_-_Porta_Venezia%2C_Milano_-_Divinit%C3%A0_romana_-_Foto_Giovanni_Dall%27Orto_23-Jun-2007.jpg/150px-03574_-_Porta_Venezia%2C_Milano_-_Divinit%C3%A0_romana_-_Foto_Giovanni_Dall%27Orto_23-Jun-2007.jpg"},{"id":"80675","type":"featured","language_code":"bs","title":"Glodari","summary":"Glodari (latinski: Rodentia) jesu najveći red sisara koje karakteriziraju po dva stalno rastuća sjekutića u gornjoj i donjoj vilici koja se konstantno troše.\nU svijetu postoji približno 2.277 vrsta glodara, što čini gotovo 40% svih vrsta sisara, a nastanjuju sve kontinente osim Antarktika. Glodari posjeduju oštre sjekutiće pomoću kojih sitne hranu, drvo ili grizu predatore. Većina glodara jede sjemenke ili biljke. Veličina tijela razlikuje se od vrste do vrste od približno 5 cm velikog afričkog patuljastog miša do približno 130 cm velikog vodenprasca, no većina vrsta velika je između 8 i 35 cm. Većina glodara noćne su životinje ili su aktivne u sumrak, ali se mogu sresti i po danu.\nVrste mogu da budu arborealne, fosorijalne (rijuće), ili semiakvatične. Neki od dobro poznatih glodara su: miševi, pacovi, vjeverice, dabrovi, hrčci, morsko prase i činčile.  Druge životinje kao što su kunići, zečevi, i pikovi, čiji sjekutići isto tako konstantno rastu, su se nekada smatrali glodarima, ali se u današnje vrijeme smatraju zasebnim redom, Lagomorpha. Bez obzira na to, Rodentia i Lagomorpha su sestrinjske grupe, koje imaju najbližeg drevnog zajedničkog pretka i formiraju kladus Glires.\nVećina glodara su male životinje sa robusnim tijelom, kratkim udovima i dugim repom. Oni koriste svoje oštre sjekutiće da glođu hranu, iskopavaju jazbine, i za samoodbranu. Većina glodara jede sjemenje ili drugi biljni materijal, dok neki od njih imaju raznovrsniju ishranu. Oni imaju tendenciju da budu društvene životinje i mnoge vrste žive u društvima sa kompleksnim vidovima međusobne komunikacije. Parenje između glodara može da varira od monogamije, do poliginije, do promiskuiteta. Mnogi imaju legla sa nerazvijenim mladuncima, dok su mladunci drugih predruštveni (relativno dobro razvijeni) pri rođenju.\nGlodarski fosilni zapisi datiraju iz Paleocena na superkontinentu Laurazija. Raznovrsnost glodara je znatno porasla tokom Eocena, s njihovim širenjem po kontinentima, ponekad čak i prelazeći okeane. Glodari su dosegli Južnu Ameriku i Madagaskar iz Afrike, i oni su jedini kopneni placentalni sisari koji su dospjeli do i kolonizovali Australiju.\nGlodari su korišteni kao hrana, za izradu odijela, kao kućni ljubimci, i kao laboratorijske životinje u istraživanjima. Neke vrste, a posebno smeđi pacov, crni pacov, i kućni miš, se smatraju štetočinama, koje jedu i upropaštavaju uskladištenu hranu, i šire bolesti. Slučajno uvedene vrste glodara se često smatraju invazivnim, i izazvale su izumiranje brojnih drugih vrsta, kao što su ostrvske ptice, prethodno izolovane od kopnenih predatora.","url":"https://bs.wikipedia.org/wiki/Glodari","thumbnail_url":"https://upload.wikimedia.org/wikipedia/commons/thumb/0/09/Blacksquirrelrev.jpg/150px-Blacksquirrelrev.jpg"},{"id":"80939","type":"featured","language_code":"bs","title":"Adolf Eichmann","summary":"Adolf Eichmann je bio visoki njemački oficir i ratni zločinac (njemački: Obersturmbannführer - odgovaralo bi činu pukovnika) nacističke njemačke organizacije SS. Bio je vođa Organizacije za protjerivanje i deportaciju Židova za vrijeme vladavine NSDAP u Njemačkoj. Smatra se odgovornim za smrt oko 6 miliona Židova. Osuđen je na smrt 1962. godine u procesu na Okružnom sudu u Jeruzalemu i obješen u zatvoru Ramla u Izraelu.","url":"https://bs.wikipedia.org/wiki/Adolf_Eichmann","thumbnail_url":"https://upload.wikimedia.org/wikipedia/commons/thumb/e/eb/Adolf_Eichmann_at_Trial1961.jpg/150px-Adolf_Eichmann_at_Trial1961.jpg"},{"id":"829","type":"featured","language_code":"bs","title":"Njemačka","summary":"Njemačka (njemački: Deutschland), službeno Savezna Republika Njemačka ( Bundesrepublik Deutschland), jeste suverena država u Srednjoj Evropi. Na sjeveru graniči sa Sjevernim morem, Danskom i Baltičkim morem; na istoku sa Poljskom i Češkom; na jugu sa Austrijom i Švicarskom; a na zapadu sa Francuskom, Luksemburgom, Belgijom i Holandijom. Teritorija Njemačke zauzima površinu od 357.021 kvadratnih kilometara i ima umjerenu sezonsku klimu. Sa 82 miliona stanovnika je najnaseljenija država među država članicama Evropske unije, te treća po broju migranata u svijetu.Za područje pod imenom Germania u kojoj živi nekoliko germanskih naroda se zna i bilježi već od 100. godine n. e. Počevši od 10. vijeka, njemačka područja čine središnji dio Svetog Rimskog Carstva koje traje sve do 1806. godine. Tokom 16. vijeka, sjever Njemačke postaje središte protestanske reformacije. Njemačka se prvi put pojavljuje kao savremena nacionalna država nakon Njemačkog ujedinjenja tokom Francusko-pruskog rata 1871. godine. Nakon drugog svjetskog rata, Njemačka je bila podijeljena u dvije zasebne države: Istočnu Njemačku i Zapadnu Njemačku u skladu sa granicama savezničkih okupacionih zona. Dvije države su ponovno ujedinjene 1990. godine. Zapadna Njemačka je 1957. godine postala osnivačka članica Evropske zajednice, koja 1993. godine postaje Evropska unija. Njemačka je dio neograničene Šengenske zone i usvojila je evropsku valutu, euro, 1999. godine.\nNjemačka je federalna parlamentarna republika sastavljena od 16 saveznih država. Glavni i ujedno najveći grad je Berlin. Njemačka je članica Ujedinjenih nacija, NATO-a, G8 i OECD-a. Ona je jedna od vodećih industrijskih zemalja u svijetu, sa trećom najvećom privredom po nominalnom BDP-u i petom po PKM-u. Ona je najveći izvoznik i drugi najveći uvoznik robe. Godišnje alocira drugi najveći iznos međunarodne pomoći u svijetu, dok je šesta u svijetu po vojnim troškovima. Ona je razvila visoki standard života i uspostavila opsežni sistem socijalne sigurnosti. Igra važnu ulogu u evropskoj politici a održava mnoga bliska partnerstva i na globalnom nivou. Njemačka je poznata i kao vodeća zemlja u nekoliko naučnih i tehnoloških područja.","url":"https://bs.wikipedia.org/wiki/Njema%C4%8Dka","thumbnail_url":"https://upload.wikimedia.org/wikipedia/commons/thumb/b/ba/Flag_of_Germany.svg/150px-Flag_of_Germany.svg.png"},{"id":"83776","type":"featured","language_code":"bs","title":"Štajerska","summary":"Štajerska se može odnositi na:\n\nŠtajerska (regija), srednjoevropska geografska regija na području Austrije i Slovenije,\nŠtajerska (pokrajina) , savezna pokrajina u Austriji\nŠtajerska (Slovenija), geografska regija u Sloveniji, nazvana Donja Štajerska, slov.: Spodnja Štajerska","url":"https://bs.wikipedia.org/wiki/%C5%A0tajerska","thumbnail_url":null},{"id":"853","type":"featured","language_code":"bs","title":"Livno","summary":"Livno (stariji nazivi: Hlivno, Hlijevno) jest grad i naseljeno mjesto u jugozapadnom dijelu Bosne i Hercegovine. Površina grada iznosi 988,65 km2.\nNajznačajnije je mjesto Livanjskog kantona, čije je kulturno i privredno središte. Grad leži na 730 m iznad mora, i smješten je većim dijelom na obroncima i u podnožju brda Bašajkovac, iz kojeg izvire i kraška rijeka Bistrica. Livno ima stabilnu, umjereno kontinentalnu klimu s jakim vjetrovima, hladnim zimama, nestabilnim proljećima, toplim ljetima i kišovitim jesenima. Ravnomjerno strujanje zraka i relativno visoka osunčanost sa oko 2250 sati godišnje (prema procjenama najveći broj sunčanih dana u zemlji) čine ga posebno povoljnim za život. Livanjsko polje, čije je Livno najveće mjesto, je najveće kraško polje u ovom dijelu Bosne i Hercegovine.","url":"https://bs.wikipedia.org/wiki/Livno","thumbnail_url":"https://upload.wikimedia.org/wikipedia/commons/thumb/4/44/Panorama_Livna-0174.jpg/150px-Panorama_Livna-0174.jpg"},{"id":"86608","type":"featured","language_code":"bs","title":"Rat na Pacifiku","summary":"Rat na Pacifiku počeo je u Aziji izbijanjem Drugog japansko-kineskog rata, 7. jula 1937. Iako se u glavnom može gledati kao sukob u sukobu, rat na Pacifiku je imao važan uticaj na poslijeratno stanje ne samo na prostoru Pacifika, nego i čitavog svijeta. Završen je početkom augusta 1945. godine bacanjem atomskih bombi na japanske gradove Hirošimu i Nagasaki bez privrednog ili vojnog značaja te smrću velikog broja civila u veoma kratkom roku.","url":"https://bs.wikipedia.org/wiki/Rat_na_Pacifiku","thumbnail_url":"https://upload.wikimedia.org/wikipedia/commons/thumb/a/a4/US_landings.jpg/150px-US_landings.jpg"},{"id":"87040","type":"featured","language_code":"bs","title":"Roger Federer","summary":"Roger Federer penzionisani je teniser iz Švicarske. Na broju 1 ATP-liste proveo je 310 sedmica, od čega rekordnih 237 uzastopno, te je pet puta godinu završavao kao broj 1. Osvojio je 103 turnira, po čemu je drugi svih vremena, uključujući 20 Grand Slam turnira (rekordnih osam Wimbledona, šest Australian Opena, pet US Opena, po čemu dijeli rekord u Open Eri, i jedan Roland Garros) te rekordnih šest Masters Cupova), kao i 28 titula na turnirima iz serije ATP Masters 1000.\nIgrao je u eri u kojoj je dominirao tenisom zajedno s Rafaelom Nadalom i Novakom Đokovićem kao Velika trojka; neki ih smatraju trojicom najuspješnijih tenisera svih vremena. Juniorski pobjednik Wimbledona 1998. i nekadašnji skupljač loptica, prvi Grand Slam turnir osvojio je upravo u Wimbledonu 2003. kao 21-godišnjak.Između 2003. i 2009. igrao je 21 od 28 finala na Grand Slam turnirima. Osvojio je tri od četiri Grand Slam turnira i Masters Cup 2004, 2006. i 2007, uz po pet uzastopnih titula na Wimbledonu i US Openu. Karijerni Grand Slam upotpunio je na Roland Garrosu 2009. nakon tri uzastopna poraza u finalima od Nadala, njegovog glavnog rivala do 2010. Kao 27-godišnjak, pobjedom na Wimbledonu 2009. oborio je Samprasov rekord od 14 titula na Grand Slam turnirima.\nIako je ostao među top 3 tokom većeg dijela ranih 2010-ih, uspjesi Nadala i Đokovića okončali su njegovu dominaciju na travi i tvrdoj podlozi; od 2010. do 2016. osvojio je dva Grand Slam turnira. U tom periodu sa Stanislasom Wawrinkom odveo je reprezentaciju Švicarske do njene prve titule u Davis Cupu (2014), a s njim je prethodno osvojio i olimpijsko zlato u Pekingu 2008. Također je osvojio pojedinačno srebro na Olimpijskim igrama 2012. u Londonu, gdje ga je u finalu pobijedio Andy Murray. Nakon polugodišnje pauze u drugom dijelu 2016. radi oporavka od operacije koljena, vratio se na najbolji mogući način, osvojivši još tri Grand Slam turnira u sljedeće dvije godine, uključujući Australian Open 2017. protiv Nadala i osmu titulu na Wimbledonu iste godine. Na Australian Openu 2018. postao je prvi igrač koji je osvojio 20 Grand Slam turnira te, nakratko, najstariji broj 1, kao 36-godišnjak. U septembru 2022. povukao se iz profesionalnog tenisa nakon nastupa na Laver Cupu.\nNjegova svestranost te lahkoća i elegancija u igri učinili su ga veoma popularnim među ljubiteljima tenisa. Iako je u juniorskim danima imao problema sa samokontrolom, preobrazio je svoje ponašanje na terenu i postao omiljen zbog svoje generalne prijaznosti, osvojivši nagradu \"Stefan Edberg\" za sportsko ponašanje 13 puta. Rekordnih pet puta proglašen je Laureusovim svjetskim sportistom godine. Izvan terena, igrao je ključnu ulogu u osnivanju Laver Cupa, ekipnog teniskog takmičenja. Aktivan je i na polju filantropije. Osnovao je Fondaciju \"Roger Federer\", koja pomaže siromašnoj djeci u južnoj Africi i djelomično je skupljao sredstva kroz seriju egzibicijskih mečeva pod nazivom Meč za Afriku. Jedan je od deset najplaćenijih sportista u bilo kojem sportu, a 2020. bio je na prvom mjestu te godišnje liste s prihodom od 100 miliona $ od raznih sponzorskih ugovora.","url":"https://bs.wikipedia.org/wiki/Roger_Federer","thumbnail_url":"https://upload.wikimedia.org/wikipedia/commons/thumb/3/3c/Roger_Federer_%2826_June_2009%2C_Wimbledon%29_2_new.jpg/150px-Roger_Federer_%2826_June_2009%2C_Wimbledon%29_2_new.jpg"},{"id":"87594","type":"featured","language_code":"bs","title":"Legija","summary":"Rimska legija (od lat. legio, prema glagolu legere, \"držati se skupa\") bila je osnovna jedinica rimske kopnene vojske. Legionar je bio vojnik - pripadnik legije.Savremeni ekvivalent legije kao vojne jedinice po veličini, odnosnu broju pripadnika, bi otprilike bila jedna brigada. Jedna legija se obično teritorijalno vezivala za jednu rimsku provinciju u kojoj se brinula za njenu bezbjednost i vojnu odbranu, no značajan je broj i primjera mobilnosti legija što je bilo naročito izraženo tokom rimskih vojnih kampanja i ratova. Tako je npr. legija pod nazivom Legio VI Ferrata pratila Cezara (100-44. godine p. n. e.) od Galije, preko Hispanije i Balkana do Egipta, a nakon njegovog ubistva služila je i u područjima koja danas nose ime Mala Azija i Bliski istok. Rimska vojska je brojala oko 60 legija u vremenu uspona i oko 18 legija u vrijeme kriza. S prelaskom Rimske Republike u Rimsku Imperiju, rimska vojska je profesionalizovana a struktura legije je pretrpjela velike promjene.\nZbog velikog vojnog uspjeha koje su postigle Rimska Republika i kasnije, Rimska Imperija, legija je dugo vremena bila smatrana kao uzor vojne efikasnosti i sposobnosti.\nVeličina jedne legije varirala je tokom historije antičkog Rima od 4.200 legionara (30 manipola od po 120) i 300 konjanika (equites) vremenu Republike do 5.200 vojnika plus pomoćne trupe u imperijalnom dobu (10 kohorti, od toga njih 9 po 480 legionara dok je prva kohorta brojala gotovo dvostruko više - 800 legionara).\nSmatra se da je Rim ukupno formirao nekoliko stotina legija a do danas je identifikano njih oko 50, sa njihovim nazivima, datumima formiranja i raspuštanja, simbolima, bitkama u kojima su učestvovale i područjima gdje su bile raspoređene.","url":"https://bs.wikipedia.org/wiki/Legija","thumbnail_url":"https://upload.wikimedia.org/wikipedia/commons/thumb/e/ec/Legione_romana_parata.JPG/150px-Legione_romana_parata.JPG"},{"id":"880","type":"featured","language_code":"bs","title":"Albanija","summary":"Albanija (albanski: Shqipëri / Shqipëria), zvanično Republika Albanija (albanski: Republika e Shqipërisë), država je u Jugoistočnoj Evropi odnosno na Balkanskom poluostrvu. Graniči sa Crnom Gorom i Kosovom na sjeveru, Makedonijom na istoku i Grčkom na jugu. Na zapadu prirodnu granicu čine obale Jadranskog i Jonskog mora, zbog čega se ona ubraja u sredozemne države. Zemlja je članica Ujedinjenih nacija, NATO saveza, CEFTE, ekonomske kooperacije crnomorskih država, Organizacije islamske konferencije, Regionalnog vijeća za saradnju u Jugoistočnoj Evropi (SEECP), OSCE-a te kandidat za pristupanje Evropskoj uniji. Glavni i najveći grad Albanije je Tirana.","url":"https://bs.wikipedia.org/wiki/Albanija","thumbnail_url":"https://upload.wikimedia.org/wikipedia/commons/thumb/3/36/Flag_of_Albania.svg/150px-Flag_of_Albania.svg.png"},{"id":"893","type":"featured","language_code":"bs","title":"Atom","summary":"Atom je najmanja gradivna čestica obične materije koja zadržava osobine nekog hemijskog elementa. Svako čvrsto tijelo, tečnost, plin i plazma sastavljeni su iz neutralnih ili ioniziranih atoma. Atomi su veličinom ekstremno mali, obično se njihova veličina kreće oko 100 pikometara (deset-milijarditi dio metra).\nAtomi su dovoljno mali tako da pokušaji da se pretpostavi njihovo ponašanje korištenjem postulata klasične fizike, naprimjer prikazujući ih u obliku bilijarskih kugli i slično, daju izrazito netačna predviđanja i rezultate, a uzrok toga su kvantni efekti. Tokom razvoja teoretske atomske fizike, u modele atoma uključeni su kvantni principi za bolje objašnjavanje i predviđanje ponašanja atoma.\nSvaki atom sastavljen je iz atomskog jezgra i jednog ili više elektrona vezanih za to jezgro. Atomsko jezgro sastavljeno je iz jednog ili više protona i često istog ili približno istog broja neutrona. Protoni i neutroni nazivaju se i nukleoni. Više od 99,94% mase atoma otpada na njegovo jezgro. Protoni imaju pozitivan električni naboj, elektroni negativan naboj, dok neutroni nemaju električnog naboja. Ako u atomu postoji jednak broj protona i elektrona, takav atom je električno neutralan. Ako atom ima više ili manje elektrona od protona, tada je on općenitno negativno ili pozitivno naelektrisan, te se naziva ion. Elektromagnetna sila privlači elektrone protonima u atomskoj jezgri. Unutar jezgre, protoni i neutroni se međusobno privlače nuklearnim silama, koja je obično mnogo snažnija od elektromagnetnih sila koji odbija pozitivno naelektrisane protone jedne od drugih. Pod određenim okolnostima, odbijajuća elektromagnetna sila postane jača od nuklearnih sila, te se nukleoni izbacuju iz jezgra, a atom tog elementa pretvara se u atom drugog elementa, što predstavlja nuklearni raspad, čiji je krajnji rezultat nuklearna transmutacija.\nBroj protona u jezgru definira kojem hemijskom elementu taj atom pripada; naprimjer, svi atomi bakra imaju 29 protona. Broj neutrona u jezgru definira izotop tog elementa. Broj elektrona utječe na elektromagnetske osobine atoma. Atom se može spojiti sa jednim ili više drugih atoma putem hemijskih veza gradeći hemijske spojeve u vidu molekula. Sposobnost atoma da se međusobno spajaju i razdvajaju odgovorna je za većinu fizičkih promjena koje se mogu zapaziti u prirodi i predmet je izučavanja hemijskih nauka.","url":"https://bs.wikipedia.org/wiki/Atom","thumbnail_url":"https://upload.wikimedia.org/wikipedia/commons/thumb/2/23/Helium_atom_QM.svg/150px-Helium_atom_QM.svg.png"},{"id":"89690","type":"featured","language_code":"bs","title":"Svemirska utrka","summary":"Svemirska utrka je bila nezvanično takmičenje između Sjedinjenih Američkih Država (u daljem tekstu SAD) i Sovjetskog Saveza (skraćeno SSSR) koje je trajalo od 1957. do 1975. Uključivala je paralelne napore obiju zemalja da istraže svemir vještačkim satelitima, te pošalju ljude u svemir i na Mjesec. Iako njeni korijeni leže u ranoj raketnoj tehnologiji i međunarodnoj napetosti nakon Drugog svjetskog rata, svemirska utrka počela je nakon sovjetskog lansiranja satelita Sputnjik 1 4. oktobra 1957.\nTermin svemirska utrka smišljen je po analogiji prema utrci u naoružavanju, koja je također postojala između SAD-a i SSSR-a. Postala je važan dio kulturnog i tehnološkog rivalstva između Sovjetskog Saveza i SAD-a tokom Hladnog rata. Svemirska tehnologija bila je posebno važna arena u tom sukobu i zbog svoje vojne primjene i zbog psihološke koristi od rasta morala zbog postignutih uspjeha.\n\n","url":"https://bs.wikipedia.org/wiki/Svemirska_utrka","thumbnail_url":"https://upload.wikimedia.org/wikipedia/commons/thumb/f/fe/Gemini_VI_Launch_-_GPN-2000-000612.jpg/150px-Gemini_VI_Launch_-_GPN-2000-000612.jpg"},{"id":"89840","type":"featured","language_code":"bs","title":"Ciceron","summary":"Marko Tulije Ciceron (latinski: Marcus Tullius Cicero; 3. januar 106. p. n. e. – 7. decembar 43. p. n. e.) bio je antički rimski filozof, državnik, pravnik i politički teoretičar i najznačajniji rimski govornik.Ciceron se smatra za jednog od najsvestranijih umova antičkog Rima. Upoznao je Rimljane sa najvažnijim grčkim filozofskim učenjima, stvorio je latinski filozofski rječnik (u koji je uložio poseban napor kako bi pronašao odgovarajuće izraze u latinskom jeziku za sve specifične termine iz grčkog filozofskog vokabulara) i istakao se kao lingvista, prevodilac i filozof. Bio je i uspješan pravnik a naročito je bila impresivna njegova govornička vještina. Ipak, Ciceron je vjerovatno smatrao da mu je politička karijera bila najvažnije postignuće. U savremeno doba, Ciceron je prvenstveno cijenjen zbog svog humanizma te radova sa filozofskim i političkim temama. Razmijenio je i obimnu korespondenciju, posebno pisma (Epistulae, sačuvano ih je oko 900) koja je upućivao svojoj porodici i prijateljima, naročito prijatelju Atikusu (Titus Pomponius Atticus). Ova korespondecija, odnosno, Ciceronova vještina rafiniranog pisanja pisama, kasnije će imati veliki uticaj i široku primjenu u Evropi. Kornelije Nepos (Cornelius Nepos) navodi da su Ciceronova pisma sadržavala izuzetno bogatstvo detalja o sklonostima vodećih ljudi, manama generala i revolucijama u vlasti da njihovom čitaocu nije bilo potrebno izučavanje historije kako bi se upoznali s datim vremenima.\nDakle, Ciceron je, bez sumnje, bio jedna od najvažnijih ličnosti iz cijelog perioda antičkog Rima. Osim spomenutih radova i vještina, zaslužan je i za neprocjenjivo vrijedan opis rimskog društva iz burnih vremena posljednjih dana Rimske Republike te je bio i toliko važan uzor svim autorima iz I stoljeća p. n. e. da ga se može smatrati prototipom klasične latinske literature.\nCiceron je dugo godina imao važnu ulogu u politici; nakon što je spasio Republiku od podrivanja Lucija Sergija Katilina (Lucius Sergius Catilina) prozvan je pater patriae (otac domovine, patrije) a za vrijeme rimskih građanskih ratova do kraja je branio Republiku koja je tada bila na izdahu i neumitno se transformirala u principat (principatus) pod Avgustom (Gaius Julius Caesar Octavianus, Cezar Augustus).","url":"https://bs.wikipedia.org/wiki/Ciceron","thumbnail_url":"https://upload.wikimedia.org/wikipedia/commons/thumb/2/23/CiceroBust.jpg/150px-CiceroBust.jpg"},{"id":"90341","type":"featured","language_code":"bs","title":"Demosten","summary":"Demosten (starogrčki: \nΔημοσθένης, fonol. Dēmosthénēs, 384 – 322. godine p. n. e.) bio je najveći govornik antičke Grčke i istaknuti atinski državnik. Njegovi govori odlikuju se visokom književno-umjetničkom vrijednošću i istovremeno pružaju temeljit uvid u politička i kulturna zbivanja u antičkoj Grčkoj tokom IV stoljeća p. n. e. Demosten je govornički vještinu naučio proučavajući govore svojih velikih prethodnika. Prve sudske govore izrekao je kada je imao dvadeset godina kada je uspješno dobio parnicu protiv svojih staratelja koji su pronevjerili njegovo nasljedstvo. Jedno vrijeme Demosten je zarađivao za život kao profesionalni pisac govora za druge - logograf, te se i sam bavio pravom.\nUpravo za vrijeme rada kao logograf, Demosten je pokazao interes za politiku a 354. godine p. n. e. izgovorio je svoje prve političke govore. Najveći dio svog plodnog radnog vijeka uložio je protiveći se ekspanziji antičke Makedonije. Svoj grad, Atinu, veoma je volio i idealizovao i cijeli se život borio da ona ponovo bude nadmoćna nad ostalim i istovremeno je insistirao kod svojih sugrađana da se odupru Filipu II Makedonskom. Mogućnost za ostvarenje tih ciljeva vidio je u očuvanju slobode Atine i sklapanju saveza sa drugim gradovima protiv Makedonije. Ipak, nije uspio preduprijediti Filipove planove, širenje njegovog uticaja na jug i osvajanje grčkih polisa.\nNakon Filipove smrti, Demosten je odigrao vodeću ulogu i u atinskom ustanku protiv novog makedonskog kralja, Aleksandra Velikog, Filipovog sina. Ipak, njegovi napori nisu uspjeli i ustanak je provocirao žestoku reakciju Makedonaca. Kako bi spriječio slične probleme, Antipater, Aleksandrov general, poslao je potjeru za Demostenom. Demosten nije dozvolio da ga uhvate oduzevši sebi život.\nAristofan iz Bizantije (oko 257-185. godine p. n. e., grčki učenjak, kritičar i gramatičar) i njegov učenik, Aristarh sa Samotrake  (oko 220–143. godine p. n. e., smatra se za najutjecajnijeg poznavaoca Homerovih djela, bio je bibliotekar u Aleksandriji) uvrstili su Demostena među deset najvećih atičkih govornika i logografa. Longinus (I-III? stoljeće n. e., grčki učitelj retorike ili književni kritičar) za Demostena je rekao da je usavršio sve karakteristike odličnog govora. A Ciceron ga je smatrao savršenim govornikom kome ništa ne nedostaje.","url":"https://bs.wikipedia.org/wiki/Demosten","thumbnail_url":"https://upload.wikimedia.org/wikipedia/commons/thumb/8/8f/Demosthenes_orator_Louvre.jpg/150px-Demosthenes_orator_Louvre.jpg"},{"id":"9640","type":"featured","language_code":"bs","title":"Antička Grčka","summary":"Antička Grčka (grčki: Ἑλλάς) je bila civilizacija koja je pripadala periodu Grčke historije od grčkog mračnog doba (9. stoljeće p.n.e.) do kraja antike (600. godine p.n.e.). Neposredno nakon ovog perioda započeo je rani srednji vijek i Bizantijska era. Otprilike tri vijeka nakon propasti Mikenske civilizacije tokom kasnog bronzanog doba, počeli su se stvarati grčki polisi započinjući arhajski period i kolonizaciju mediteranskog bazena. Nakon toga je uslijedio klasični period koji je započeo Grčko-perzijskim ratovima i trajao do 4. stoljeća p.n.e. Nakon osvajanja Aleksandra Velikog, helenistička civilizacija je procvjetala od srednje Azije do zapadnog dijela Sredozemnog mora. Helenistički period je završio rimskim osvajanjem i aneksijom istočnog Mediterana kada su uspostavljene rimske provincije Makedonija i Aheja. Klasična grčka kultura, posebno filozofija, je imala snažan utjecaj na antički Rim koji je svoju verziju kulture prenio u mnoge dijelove Sredozemnog bazena i Europu. Iz tog razloga, klasična grčka kultura se općenito smatra kolijevkom zapadne civilizacije koja je dala temelj modernoj zapadnoj kulturi.","url":"https://bs.wikipedia.org/wiki/Anti%C4%8Dka_Gr%C4%8Dka","thumbnail_url":"https://upload.wikimedia.org/wikipedia/commons/thumb/3/3c/Athens_Acropolis.jpg/150px-Athens_Acropolis.jpg"},{"id":"98001","type":"featured","language_code":"bs","title":"Nikotin","summary":"Nikotin je alkaloid koji se može naći u nekim biljkama iz porodice Solanaceae, naročito u duhanu. Čini od oko 0,6 do 3% ukupne suhe mase sušenog, industrijskog duhana, a njegova biosinteza u biljci se odvija u korijenu, a sprema se u listovima. Služi kao hemijska odbrana biljke od insekata; tako da je ranije bila rasprostranjena njegova upotreba u vidu insekticida, dok se danas u tu svrhu koriste dosta slične supstance poput imidakloprida.\nU vrlo malim koncentracijama (prosječna cigareta sadrži od 8 mg do 13 mg nikotina, dok se pušenjem jedne cigarete u organizam unese samo 1 mg nikotina) djeluje kao stimulans za većinu sisara, te je jedan od najvažnijih faktora odgovornih za stvaranje ovisnosti pušenja duhana. Prema navodima Američkog udruženja za srce: Ovisnost o nikotinu je, historijski posmatrano, uvijek bila najteža za odvikavanje.Farmakološke osobine i utjecaj na ljudski organizam kojima se definira ovisnost o duhanu su slični onima kojima se određuje ovisnost o drogama poput heroina i kokaina. Smatra se da je količina nikotina u cigaretama postepeno opadala tokom godina, ali je jedna studija iznijela podatke da je njegova koncentracija povećana oko 1,6% u periodu od 1998. do 2005. godine. Ovom studijom su bile obuhvaćene sve glavne tržišne kategorije cigareta.","url":"https://bs.wikipedia.org/wiki/Nikotin","thumbnail_url":"https://upload.wikimedia.org/wikipedia/commons/thumb/8/81/Nikotin_-_Nicotine.svg/150px-Nikotin_-_Nicotine.svg.png"},{"id":"9942","type":"featured","language_code":"bs","title":"Alfred Hitchcock","summary":"Alfred Hitchcock (čit. Hičkok) bio je britansko-američki filmski režiser.\nMajstor je kriminalističkog žanra. Slijedeći mnoge konvencije žanra, Hitchcock je u svojim trilerima nadišao standarde koji zadovoljavaju publiku, postigavši ujedno popularnost ravnu glumačkim zvijezdama. I pored velike popularnosti, nikada nije dobio Oscara, iako je imao pet nominacija, i zato se danas često navodi kao kultni režiser kome Američka filmska akademija nije odala počast.\nPostaje kultni režiser i svrstava se u red najvećih eksperimentatora filmskog izraza, te je proglašen originalnim stilistom, koga često citiraju i imitiraju. Preciznost kadriranja u njegovim djelima dovedena je do savršenstva. Karakteristike njegovih filmova jesu sklonost montaži ili pokretima kamere, crni humor, ironija i cinizam, napetost i šok, izmjena komičnih i tragičnih elemenata, te atraktivna, uzbudljiva i napeta fabula kao maska za dublju, misaonu podlogu djela. Bio je poznat po kameo ulogama u svojim filmovima.","url":"https://bs.wikipedia.org/wiki/Alfred_Hitchcock","thumbnail_url":"https://upload.wikimedia.org/wikipedia/commons/thumb/9/94/Hitchcock%2C_Alfred_02.jpg/150px-Hitchcock%2C_Alfred_02.jpg"}]